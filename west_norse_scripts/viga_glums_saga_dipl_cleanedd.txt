er hefr viga Glumſ ſǫgv Iɴɢialdr het maðr
ſon helga hinſ magra. hann bio at þuera
i eyiafirði. hann var forn goðorz maðr ok
hofðingi mikill. ok þa alldraðr miog
er ſagan gerðiz. hann var kuangaðr maðr. ok
átti íj ſonu ſteinolf ok eyiolf. þeir voru
menn vel mannaðer ok voru baðer friðir
ſynum. Jngialldr var einlyndr ok falatr. vdæll
ok fáſtækr. hann lagði litinn hug a
kaupmenn. villdi ecki ifer ſer hafa
þeirra ofſa. ok ef hann girniz af kaupmonnum
nockut at hafa. þa ſendi hann aðra meɴ
til en for eigi ſialfr. Skip kom enn eítt ſumar
i eyiafiorð. hreiðaʀ het ſtyri maðr
ættſtorr. hann atti bu a vorſ i noregi manna
vaſkaztr ok vinſælſtr. Eyiulfr Jngialldz ſon
var opt við ſkip vm ſumarit ok attu þeir hreiðaʀ
mart ſaman i vinfengi. hreiðaʀ
ſagði honum at hann villdi her viſtaz vm
vetrinn. quez vera fuſaztr til Jngialldz at fraſaugn
annaʀa manna. Eyiulfr ſegir. foður
ſinn ecki hafa þat i vanda lagt. en þo
lez hann mundu vm ſyſla. ok er hann kemr
heim reddi hann vm við foðvr ſinn at hann ſkylldi
taka við ſtyrimanninum. ok quaz ætla goðan
dréíng vera. ok mikilſ verðan. ok tiaði malit
fyrir honum vel vm ſtyrimanninn. Jngialldr ſegir ef
þu hefer boðit honum aðr huat man þa
tia við at mæla mun ek þa hliota fe at
koſta. en þu munt hafa ſtarf fyrir ok lez
alldri vtlendan mann með ſer haft hafa
ok lez enn ofuſſ vera þa ſegir eyiolfr. eigi er enn við honum
tekit vtan þitt ráð. En þat er ok bæði at ek
hefer lítt til raða hlutaz. ok vill þu at ek
raða litlu ef ſa maðr ſkal her eigi viſt hafa er ek hefi
hegat boðit. Jngialldr ſegir. Nu ſkaltu ok raða þeſſu
ſem þu vill at ſtyrimaðr fari hegat við annan
mann ok vil ek ecki a leggia við hann fyrir þinar ſaker.
en þu ſkalt hafa allan ſtarfa fyrir þeim. en ek mvn
koſtnað fram leggia. hann ſegir. þetta likar mer vel at
ſua ſe. feʀ hann annan dag ok hitter hreiðar ok ſeger
honum malauoxt. hann lætr vel ifer. er hann þagat fluttr
með varning ſinn. ok er þeir hofðu verit eigi
leingi. þa varð hreiðaʀ vaʀ við. at þar ſkylldi
vera iola veizla fiolmenn. Jngialldr var fáʀ við hann ok
þo vel. Einn dag kallar hreiðaʀ Jngialld i vtibur.
þar ſem varningr hanſ var inni. ok hann gerir ſu. þa mælir
hreiðaʀ ok bað hann velia af varningínum þat er hann villdi.
Jngialldr lez engis girnaz fiar hanſ. en kallar
honum vel fara. hreidaʀ ſegir ek hefi þo hugleitt nockut
huat þu þarft af oſſ at þiggia. ek
hefi komit a nockura béi her i eyia firði þa
er bezter ero. ok ſe ek engi herbergi ſlik ſem her.
ᴇn ſkalabunat hefer þu eigi ſua goðan at eigi ſe
þuilikr a oðrum bæium. hann tok or ſinum hirzlum ſua goðan
ſkalabunat. ok gaf Jngialldi ſem engi hafðe
betri áðr komit hegat til iſlandz. Jngialldr þackaði
honum vel ok var nu allgott vinfengi þeirra i millum.
Siðan vm vetrinn ſeger eyiolfr at hann vill vtan
fara með hreiðari vm varit hann ſuaraði þui obratt. eyiolfr
ſegir. hui villtu eigi flytia mik. likar þér eigi vel við
mik. allvel. ſegir hann. En litil munu foður þinum
þikia viſtar laun mín. en eigi mun ek honum
illu launa at flytia ſon hanſ a brott er honum er
hueʀ ſomi at. en ef faðer þinn lofar þa
flyt ek þig giarna a brott ok kann ek þaukk
mikla at þu farir þa. Nu biuggu kaupmenn
ferð ſina. Ok er þeir voru buner. leitar eyiulfr
enn epter vm vtanferð ſina við hreidar. hann ſagði honum
ſinn vilia. lez ecki vilia gera i moti foður
hanſ. vm hanſ vtanferð. Siðan ſegir hann foður ſinum farfyſi
ſína ok ſua huerſu farit hafði með
þeim hreiðari. Jngialldr ſegir at faer dreingir munu
ſlikir ſem hreiðaʀ. ok með þeſſi þinni meðferð ok at
reyndum dreingſkap hanſ leyfi ek þer ferðina. ok
þikia betr at þu farer með honum en með oðrum.
af eyiulfi Siðan foru þeir vtan ok komu
við noreg. hreiðaʀ bauð eyiolfi marga
koſti vm viſtartekiur en hann villdi eigi
þiggia. þat er hann bauð. hreidaʀ mælir. huat villtu þa
þinna ráða. hann ſegir. eigi veit ek þa ſegir hreidaʀ. girniz þu
ecki til konunga eða annaʀa hofðingia. er þar heímill
vaʀ tilbeíni. þa var hakon aðalſteinſ foſtri
ſyniz mer ſlikum hofðingium gott at þíona
yður ſtorum monnum ok likligum til goðrar fylgdar
hann ſegir. vánfæʀ em ek at fylgia konungum. en þo
kann vera at þat gengiz epter minum vilía. en þo
neita ek þui. hann ſpyʀ. huat villtu þa. hui dregr
þu vndan at bioða mer til þín. þuiat þat vil ek. litill
hugr er mer a þui ſeger hreidaʀ. Eyiolfr ſpyʀ hui ſætir
þat. ek nenni eigi at veita þat ſem þer er eigi gott at þiɢía
þar er mer þikir þu goðſ eínſ verðr fra mer. forvítni
er mer á hui þat ſæter. þat muntu nu vita verða
þo ſamer mer illa fra at ſegia. broður a ek mer
þann er Jfaʀ heiter. við eigum bu baðer ſaman. ok
allan fiarlut ok vnnumz við mikit. en við erum þo eigi
ſkapglikir vm þat at honum þikia illir iſlendzkir
menn ſua at þeim er eigi vært þar. en hann er i vikingu
huert ſumar. en þa er hann kemr heim ferr hann með x.da
mann eða tolfta til mín. ok ſkulo aller þeim þíona
þeir er fyrir ero. ok munu þeir aller til þín vera ſua
illa at þar er þer at engum koſti vért. hann ſegir. forvitni
er mer a huerſu þeir lata. ok ertu ſaklaus
ef þu lætr vppi viſtina. hreidaʀ ſegir. mer er vant
við broður minn. er mer færer giafar þær ſem hann færer
mer ok hann fær beztar til at eigi ſkili okkr a vm þik. en
mer mun þungt þikia. ef þeir gumſa þik ok ſpotta.
miog villtu þat vndan dra. ſegir eyiolfr. at ek
fara til þín. eða huerneg mun hann við mik
vera eigi mun hann beria a mer. hreiðaʀ ſegir. bardaga
verra mun þat. hann hefir marga vanda meɴ
með ſer. allt þat er þu mælir eda gerir munu
þeir afleiðiſſ færa fyrir þer. Eyiolfr ſegir. engi ſkap
raun er þat ef maðr veit nockut af aðr. er þat
vuizka at bera eigi ſlikt. ok mun þat ecki við nema
hreiðaʀ ſegir. vandi er þa a baðar hendr. þu
ert vinr minn. en hann er broðer minn. ok ann ek honum
mikit. þat varð at hann fór heim með hreiðari. til viſtar
a . ok þa er Jvarſ var heim van. þa tok eyiolfr loðkapu
ok hafði huern dag. en hann var mikill maðr
ok ſat hia hreiðari iamnan. af þeim brædrum
v kemr Jvaʀ heim ok er gengit i mot honum vegliga.
ok fagnat með bliðu. þa ſpurði
huaʀ þeirra annan tiðenda. eða huar
hreidaʀ hefði verit vm vetrinn. en hann lez a iſlandi verit
hafa. en þa ſpurði Jfaʀ engra tiðenda
n huart er. quað hann þar hia þer maðr eða kuikendi
þat er hruga eigi litil. Eyiolfr ſegir. ek em iſlenzkr maðr
ok heiti ek eyiolfr. ok ætla ek her at vera i vetr. þes
get ek quað Jvaʀ at eigi ſe v happ lauſt her a bé ef
iſlendzſ maðr ſkal her vera. hreidaʀ ſegir. Ef þu ert
illa við hann ſua at honum er eigi við vært. þa mun ockur
frændſemi eigi goð vera. Jllu heilli hefir
þu til iſlandz farit. ef af þeim ſokum ſkulu ver þiona iſlendzkum
monnum. eða lata ella frændr vara eda vini.
ok ek veít eigi hui þer ſyniz at fara til ennar veſtu
þioðar ok frelſt hefer þu þik vm tidenda ſaugn við
mik annan veg er. quað hreidaʀ þar ero helldr marger
goðer drenger. Jvaʀ ſegir. eigi er ſia þo ſæmiligr i ondueginu
totabalſinn. en þa er Jvaʀ ſa at broður hanſ þotti
miklu varða vm mann þenna. þa tok hann mínna
af en áðr við iſlendínga. En huat muna
ek þa helldr en kalla hann hrugu. En eyiolfr lez þui
nafni mundu vel kunna en allt þat er hann gerði eða
mællti. þa færðu þeir afleiðiſſ. Vigfus het maðr. hann
var heſſir ok reð fyrir a vorſ. hann var ſigurðar ſon
vikinga kara ſonar. hann atti dottur þa er aſtriðr hét
vinatta var þar mikil imillum þeirra bræðra ok
vigfuſſ ok hofðu ſinn vetr huarer Jolaveizlu
með oðrum. ok ſkulu þeir bræðr nu buaz við Jolaveizlu
en allt hafði hreiðaʀ fyrir buit. ok ſkylldi hann þa
bioða monnum. ok bað eyiolf fara með ſer. ok er mer eigi
forvitni a. huerſu þeir lata at þer. Mer er þungt
ſegir eyiolfr. ok ma ek eigi fyrir þui fara. Aptan þann ſem hann
var heiman farinn. ok þeir koma i ſeti. þa mælltv
faurunautar Jvarſ. nu er hruga heima en
hreidaʀ eigi. nu munu ver hafa gleði ſem oſſ ſyniz.
ver ſkulum nu ſeger Jvaʀ. hyggia at nockut huat
oſſ hæfer. her erum við bræðr ok eigum fe baðer
ſaman ok berr hann alla ahyggiu fyrir en ek enga
en ſa er einn maðr er hann vill veita ok gerum ver ſua
at honum er varla við vært. en hann er við oſſ ſaklavs
ok ſkal engi maðr mæla i meín honum meðan
hreidaʀ er eigi heima. þeir ſegia nu vel fallit
til gamanſ at hafa nockut. þa mælir Jvaʀ.
af litlum mandom tali þer. her þíona oſſ aller
ok hofum ver gaman af ollu ſem oſſ lyſter. en
adrer hafa ſtarfa ok ahyggiu ok þott
ſia maðr hefði drepit broður minn þa ætti
ek ecki at gera honum til meinſ fyrir hreidarſ ſakir.
ok engum ſkal hlyða at gabba hann. ok nu ſkal
hann eigi hruga heita lengr. Ok vm morgininn
mællti Jvaʀ. við eyiolf. Villtu fara i ſkóg með oſſ ok
ſkemta þer. ok hann iatter þui. ok ferr með þeim. ok hoggua
þeir ſer tré ok flytia heim. eyiolfr hefer ſuerð ok handexi.
Jvaʀ mællti. þat ræð ek þer iſlendingr ef ſer ferr
huerr vaʀ at þu farer heim fyrir myrkr. ſiðan
ferr ſinn veg hueʀ vm ſkoginn ok fór eyiolfr einn
ſér. þa ferr hann af loð kapunni. ok lagði a ofan
ſuer ſitt er hann hafði i hendi. en hann geck i ſkoginn
ok ſkemti ſer. ok hafði exi ok hio treín þav
ſem honum ſyndiz. En er a leið daginn tok at drifa.
ok vill hann þa heim. ok kom þar er loð kapan
hafði legit ok var hon a brottu. en ſuerðit
var epter. hann ſer ſopat ſníanum ſem kapan hefði
dragnat. en viðbiorn hafði komit ok dregit
kapuna. hafði varla aflit til haft vpp
at hallda er biorninn var vngr. ok nykominn ór
hiðínu ok eigi manzbani vorðinn. Siðan for hann
ok ſa at biorninn ſat fyrir honum. bra hann ſuerði ok hio
af trynit við augun vppi af dyrinu. ok hafði
þat i hendi ſer heim. en Jvaʀ kom heim fyʀi ok
ſaknar eyiolfſ ok mællti. Ogegnliga hofum ver farit
ok illa ſkiliz við varn forunaut. honum er okunnigt
a ſkoginum en þar van margra ſkæðra
dyra. ok mun margrætt vm. ef hann kemr
eigi heim. ſua ſem aðr voru ver við hann. ok ræð ek at ver
leitim hanſ. þar til er ver finnum hann. En er þeir komu vt
fyrir dyʀ. þa kom eyiolfr. i mót þeim ok fagnaði Jvaʀ
honum vel. ok ſpurði hui hann veri bloðugr. en hann ſyndi
þeim þat er hann hellt a. þa mællti Jvaʀ. þat vggi ek at þu
ſer ſáʀ. ver kátr fyrir þat ecki ſakar mik. þa mælir
Jvaʀ vuitrligt bragð at ſpotta vkunna menn. hann hefer
ſynt vaſkleik i þeſſum hlut. þar er ek veit eigi huart
nockuʀ vaʀ mundi til verða. Ok annan aptan
kom hreiðaʀ heim. Jvaʀ mællti. hui ertu ſua hlioðr
broðer. ertu hugſiukr vm hann hrugu. huat venter
þik. huerſu ek mun við hann hafa buit. hreidaʀ ſegir. þat
mun okkr nu viſt mali ſkipta. huerſu þu hefer
þat gert. hann ſegir. huat muntu nu til vinna at ek ſe við hann
ſem þu. hann ſegir. Ek mun gefa þer gullhring þann er við
eigum baðer ſaman. ok þer hefer góðr þótt lengi.
hann ſegir. eigi mun ek agirnaz fauðurarf þinn. en
við hann mun ek vera heðan af ſem við þik ſialfan.
ok ſkal hann nu ſitia hia mer en eigi hia þer. Siðan virðu
þeir hann vel baðer. ok ſa at þat rum var vel ſkipat
er hann ſat i ok leið nu ſua framm. af þeim brædrum
Nv koma menn til Jolaueizlu
til þeirra bræðra En þa er tolfmenningr var ſkipaðr
til at ſitia ok ſettir hluter til hueʀ
næſt ſkylldi ſitia aſtriði dottur vigfvs
herſiſ ok hlaut eyiolfr. avallt at ſitia hia henni
en engi maðr ſa þau fleira við talaz en aðra
menn. En þat ræddu marger at þui mundi þann veg
i moti beraz at honum mundi þar konu auðit
verða. Slitr veizlu þeirri ok var hon veitt ſtormannliga
ok menn með giofum a brott leyſter. Eyiolfr
var íííj ſumur i vikingu. ok þotti enn meſti
garpr ok framgaungu maðr. feck gott orð
ok mikit fe. þat var einn vetr at ſa mað kom
þar a vorſ er þorſteinn het. ok var frændi þeirra bræðra.
ok atti bu a vpplondum. hann ſagði til vandræða
ſinna. at berſerkr ſa er aſgautr het. hafði ſkorat
a hann til holm gaungu. fyrir þa ſauk at hann ſyniaði
honum ſyſtur ſinnar. ok bað þa fiolmenna
ſik til holmſ at eigi gengi ſia vikingr a efni
hanſ. ſagði hann þo fellt hafa marga menn ſina
ſagði at hann mundi lata ſyſtur ſina ef þeir
villdi hann eigi efla. em ek ecki trauſtr til holmms
gaungu. nema ek níota yðuarrar gæfu við.
þeir nentu eigi at ſynia honum fararinnar. ɴu foru
þeir með honum a vpp lond. ok hofðu xxx manna.
með ſer. ok koma i þann ſtað er þeir ſkulu finnaz. þa
leita þeir við menn ſína. huerr þat villdi vinna ſer til
konu. at ganga a holm við aſgaut. En þott
konan þætti fyſilig. þa varð þo engi buinn
at vinna þetta til. þa beiddu þeir bræðr at eyiolfr mundi
hallda ſkilldi fyrir hann. þa ſvarar eyiolfr. quaz þat við engan
mann gert hafa. ok eigi fyrir ſik ſialfan. ok man mer eigi
gott þikia ef hann er drepinn i hondum mer. þiki mer
engi fremd i þeſſu. en ef ſueinn ſia verðr drepinn i
hondum oſ ſkulu ver þa heim fara með ſoguru eða
ſkal þa til fa annan. ok enn þriðia ok vex þa ſua var
vuirðing ſua ſem marger falla fyrir oſſ. ok litil virðing
a faur vaʀi ef ver forum við þat aptr.
at hanſ ſe v hefnt ef hann fellr fyrir oſſ. Biði þer mik
at ek ganga helldr a holm við berſerkinn þat er veitanda
vinum ſinum. en þetta vil ek eigi veita. þeir
þacka honum vel. ok þotti þeim þo mikit i abyrgð
er hann var. hann ſeger. ſua ſyniz mer ſem engum varum ſe
aptrkuæmt ef hanſ er eigi hefnt. ok þiki mer þa verra
at beriaz við berſerkinn. ef frændi yðvaʀ
er aðr drepinn. Siðan gengr hann framm. en Jvarr
bauð at hallda ſkilldi fyrir honum. eyiolfr ſegir. vel er þat
boðit. en mer mun meſt vm hugat. ok er ſatt
it fornqueðna at ſialfſ hond er holluſt.
Gengr a holm ſiðan. berſerkrinn mællti. ſkal ſia við
mik beriaz hrunkinn Eyiolfr mællti. er eigi þat at þer ægi
við mik at beriaz. kann þat vera at þer ſe eigi vel farit
er þu æðraz mikinn mann. en gambrar ifer
litlum. Ecki er mer þat eignat ſeger hann. en login
mun ek þer ſegia vpp vm holmgaungu vi merkr
ſkal mik leyſa af holmi. ef ek verð ſaʀ
yiolfr ſegir. oſkyllt ætla ek vera at hallda logum við
þik er þu dæmer ſialfr huerſ þu ert verðr. fyrir þui at
a varu landi mundi ſlikt þikia þrælſgiolld.
er þu gerir vm ſialfan þik. Eyiolfr atti fyʀ at hoggua.
ok hio þat it fyrſta at ſuerðit kom a ſkialldar
ſporðinn ok geck af ſporðrinn ok fortrinn
af berſerknum. Eyiolfr feck af þeſſu verki mikit ageti
ok for heim ſiðan með þeim bræðrum. Nu var honum boðit
fe mikit at þiggia. en hann lez þetta ecki til fíar
hafa gert ne til konu. helldr af vinfengi við þa
bræðr. Aſgautr leyſti ſik af holmi. ok lifði við aurkuml.
Siðan bað eyiolfr aſtriðar vigfuſ dottur ɴu er til at
flytia malit. Jvaʀ ok hreiðaʀ. ſegia hann ætt ſtoran
mann. ok eiga gaufugt ráð a iſlandi. ok mikiɴ
frænda afla ok kolluðu likligt at mikit yrði
hanſ forlag. þa mællti eyiolfr vera kann at frændum
aſtriðar þiki ofſi mikill i varu mali. En marger
vitu a iſlandi at ver eigum gaufugt forellri ok
mikit fe. Vigfuſ ſegir. þetta mun vera forlaug hennar.
þótt til veri ætlat ecki oframaʀ vm frændkonu
vara hon var honum gefin ok for vt til iſlandz með
honum. af ſynum æyiolfſ Boðvaʀ het
maðr. hann var ſon vikinga kara
ok broðer ſigurðar foður vigfuſ.
hann var fader Aſtriðar moður
eirikſ foður aſtriðar moður
Olafſ tryggua ſonar. vikinga kari
var ſon eymundar akaſpilliſſ. þoriſ ſonar. boðvaʀ
var faðer olofar moður Gizorar hinſ
huíta. þa er þav eyiolfr ok aſtriðr komu vt til iſlandz
var Jngialldr þa andaðr. þa tok eyiolfr við bui
ok goðorði. Vlfeiðr het dottir Jngialldz. hana
átti hriſeyiar ɴarfi born þeirra eyiolfſ ok
ſtriðar voru íííj nefnd þorſteinn het ſonr þeirra enn
ellzti. ok var hann leyſtr af arfi. þa er hann que#ndiz ok bio hann
at hólum i eyiafirði meðan hann lifði. ok verðr hann lítt
við ſoguna riðinn. Vigfuſ het annaʀ hann feck hallfriðar
þorkelſ dottur enſ hafa fra myvatni. Glumr het
enn yngſti ſonr þeirra. en helga dottir. hon var gipt steingrimi
i ſiglu vik. þeirra ſon var þorualldr taſalld er ſidaʀ
kemr við malit. en vigfuſ andaðiz litlu ſiðaʀ en
hann quangaðiz ok atti barn eitt ok lifði þat litlu lengr
en hann. ok bar af þui vnder hallfriði allt fe til helmingſ
við þau Glum ok aſtriði En eyiolfr var andaðr
þa er her var komit. þa rez þorkell enn hafi til þuerár
ok Sigmundr ſon hanſ. ok var hann mikill maðr fyrir ſer. ok
ætlaði at hann mundi hofðingi geraz. ef hann fengi
gott quanfáng. ok maga ſtoð. þorer het maðr
hann bio a eſpiholi. hann var ſon hamundar heliarſkinz
ok Jngunnar helga dottur enſ magra. hann atti þordiſi
kaðalſ dottur. þeirra born voru þorarinn ok þorualldr krokr
er bio a grund i eyia firði. ok þorgrimr er bio i mauðru
felli ok Jngunn er atti þorðr freyſgoði
ok vigdiſ er atti Sigmunðr. Siðan toku þeir
þorkell ok ſigmundr at vhægia aſtriði bygðina.
ok var ſkipt landinu i helminga. ok hlutu þau
Glumr ok Aſtriðr þann hluta landzinſ er
ecki var huſaðr. ok gerðu þau bu a borgarholi. en
Glumr ſkipti ſer ecki af vm buſyſlu. þótti
helldr o brað giorr i vppruna. hann var famalvgr
ok falatr iafnan. haʀ maðr vexti ok nockut
ſkolbrunn huitr a hár ok rétt haʀ krakligr
ok þotti helldr ſeinligr maðrinn for ecki
til mannamota. Nu eyðiz fe
fyrir þeim Aſtriði. ok geriz raðahagrinn vhǽgr.
en Sigmundr ok þorkell bægia þeim ok hofðu
þau it minna af ollu hof freyſſ var þar firer
ſunnan ána a hripkelſ ſtoðum. þorarinn a eſpiholi
var maðr vitr ok vinſæll. þorvalldr krokr var
holm gaungu maðr. ok vdæll. Sigmundr þorkelſ ſon þottiz
maðr mikill fyrir ſer er hann kom i mægðir við
eſphælinga. Glumr ſegir moður ſinni at hann vill
vtan raðaz ſe ek at þroſki minn vill engi
verða. en þat ma vera at ek hliota gæfu. af
gaufgum frændum minum. en ek nenni eigi
at þola agang ſigmundi. en ek ſe mik enn
vanfæran i mót honum. En logaðu eigi landinu
þo at þraungt verði koſti þinum. þa var
Glumr xv vetra er hann fyſtiz vtan. vtanferð Glumſ
v er at ſegia fra vtanferð Glumſ. þegar er hann kom
við land fór hann vpp a vorſ til vigfuſ. ok er hann kom
at benum þa ſa hann þar mikit fiolmenni
ok margſ konar ſkemtan ok leika
ok þat þottiz hann ſía at þar mundi a ollum lutum
ſtormenzka vera. En þar ſem hann ſa marga menn
merkiliga. þa viſſi hann eigi huar vigfuſ mundi
vera frændi hanſ. þat mark hafði hann til hanſ. at hann
ſa mann mikinn ok vegligan i aunduegi i
ſkaut felldi blam ok lek ſer at ſpioti gullreknu
geck ſiðan at honum ok quaddi hann. en hann tok
vel queðiu hanſ. vigfuſ ſpurði huat manna hann
veri. en hann quaz vera iſlenzkr. ok eyfirzkr þa ſpurði
vigfuſ at eyulfi magi ſinum. ok aſtriði dottur ſinni.
en Glumr quað hann andaðan. en aſtriðr lifer. vigfuſ ſpurði
huat barna þeirra lifði. En Glumr ſagði honum til
ſyſkina ſinna. en ſiðan ſagði hann honum at þar var
eínn ſon þeirra kominn fyrir hann. En er hann ſagði þat. þa
reitiz ecki af vm talið við hann. Glumr bað hann viſa ſer
til ſætiſſ. En vigfuſ quaz eigi vita huat ſatt veri af
þui er hann ſagði ok viſaði honum til ſætiſſ a hinn oæðra
beck vtarliga ok veitti honum litla virðing
hann var fa malugr ok oſiðblendr. þa er aðrer
menn drucku eða hofðu aðra gleði. þa la hann
ok hafði felld a hofði ſer. hann þotti þar
fol eitt. þar var veizla buin at vetrnottum
ok gort diſablot. ok aller ſkulu
þeſſa minning gera. Glumr ſitr i rumi ſinu ok gengr
eigi til. ok er a leið kuelldit er menn voru komner.
þa var eigi ſua mikil gleði ſem likligt mundi þikia
fyrir fagnadar ſaker ok vína fundar er þar voru
marger ſaman komner. Ok þann dag er menn hofðv
komit til boðſinſ. hafði Glumr eigi vt gengit i moti
monnum ok bauð engum at ſitia hia ſér eða i hanſ rumi.
ok er menn voru komner vnder borð. þa var ſagt
at ſa maðr var kominn at benum með xij mann
er biorn het ok kallaðr iarnhauſſ. hann var
berſerkr mikill. ok var þui vanr at koma til
mannboða fiolmennra. ok leitaði þar orða við
menn ef nockuʀ villdi þat mæla er hann mætti
a þiggia. ok ſkoraði a menn til holmgaungu. en
Vigfuſſ bað þeſſ at menn ſkylldu vel ſtilla orðum ſinum
ok er þat minni læging en taka meira illt af
honum. ok hetu menn honum goðu vm þat. En biorn gek
i ſkalann inn ok leitaði orðheilla við menn. ok
ſpurði a enn æðra beck enn yzta mann huart
hann veri iamſníallr honum. en hann quað fiarri þat fara.
ſiðan ſpurði hann huern at oðrum þar til at hann kom fyrir
aunduegit. ymiſſa orða leituðu menn ſer. en
þar kom niðr at engi quaz iam ſniallr honum. en er
hann kom fyrir vigfuſ. þa ſpurði hann huar vigfuſſ viſſi ſlikra.
garpa vaner. en hann lez eigi vita hanſ iafningia. þa
mællti. hann. vel er ſuarat. ok hyggiliga ſem van var
at. þu ert virðinga maðr mikill. ok gengit
lengi at oſkum líf þitt. ok engi hnecking komit
vegſ þinſ ok ſoma. nu er þat vel at ek þarf ecki við þik annat at mæla en gott
eítt. en ſpyria vil ek þik. ef þu þikiz iamn
við mik. hann. ſvarar. þa er ek var vngr ok í vikingu. ok
vann nockut til frama. nu veit ek eigi huart
ek mætta þa við þik iamnaz. en nu halfu ſiðr
at ek em gamall ok auruaſi hann ſnyr a brott
þaðan ok ferr vtar með oðrum beck ok ſpyʀ enn ef
þeir þikiaz iamſnialler honum. en þeir quaðuz eigi iamſnialler
honum. þa kom hann at þar er Glumr la i pallinum.
hui liɢr ſia maðr ſua quað biorn en ſitr eigi. ſeſſunautar
hanſ ſuoruðu ok veittu honum orðafullting ok
quaðu hann ſua ouitran at ecki mark matti
at þikia huat hann mællti. biorn ſpyrner a honum fæti
ſinum ok mællti at hann ſkylldi ſitia vpp ſem aðrir
menn. ok ſpurði ef hann veri iamſníallr honum. en
Glumr quað hann ecki þurfa at eiga við ſik. ok quaz eigi vita
vm ſnilli hanſ. ok vil ek af þui engu við þik iamnaz
at vt a iſlandi mundi ſa maðr kallaðr fól
er þannueg leti ſem þu lǽtr. en her hefi ek
vitað alla bezt orðum ſtilla. hleypr vpp ſiðan
ok at honum. þrifr af honum hialminn. Siðan
hnyckir hann vpp elldi ſtocki ok keyrer a milli herda
honum. ok lytr kappinn við. ok þegar annat ok huert
at oðru ſua at hann fell. ok þa er hann villdi á fætr
færaz. þa lauſt hann i hofuð honum ok let ſua þar til
at hann kom vt fyrir dyʀ. en þa er Glumr villdi til ſætiſſ er
vigfuſ kominn a golfit ok aller þeir ok fagnaði
þa vel frænda ſinum. quað hann nu hafa raun til
gert at hann var hanſ ættar. ſkal ek nu virða þik ſem ockr
ſomer. lez þat til hafa gengit i fyrſtu at honum ſyndiz
hann eigi braðgeruiligr. villda ek þeſſ at biða er
þu færðer þik með ſkaurungſkap i þina ǽtt
leiðir nu hann til ſætiſſ hia ſér. Glumr quaz þiggia mvndu
þat ſǽti þott fyʀ veri. annan dag epter er ſagt
andlat biarnar. vigfuſ bauð Glumi at taka riki eptir
ſik ok virðing. en Glumr quaz þiggia vilia en fara
þo vt fyſt til iſlandz at eigi eignaðiz þeir foðurleifð
hanſ er hann ann eigi at niota. quaz aptr munu koma ſem
fyſt. Vigfuſſ quaz ætla þat forlaug Glumſ at auka ſína ǽtt
ok ſoma a iſlandi. at ſumri lætr vigfuſſ bua ſkip til
handa Glumi ok gefr honum farminn a. ok mikit fe
i gulli ok ſilfri ok mællti. Sua ſeger mer hugr vm at við
ſiaimz eigi ſiðan. en enka gripi vil ek þer gefa. felld
ok ſpíot ok ſuerð er ver hofum mikinn trunað
a haft frændr. ok meðan þu átt gripina venti
ek at þu tyner eigi virðíngu. en þa em ek hræddr
vm. ef þu logar þeim. Siðan ſkiliaz þeir.
vtkuama Glums
feʀ Glumr vt til iſlandz.
ok heim til þuerár ok moður ſina hitti hann
brátt. ok fagnaði hon honum vel. ok ſagði oiafnað
þeirra feðga. ok bað hann þo hafa við þolínmæði.
en quaz til litilſ vm fær at ganga þeim i moti.
Siðan reið hann heim at garði. þa ſa hann at færðr
var garðrinn ok gengit a hanſ hlut. ok þa quað hann
viſu. Næʀ geingr mer ok minum mendaull hium ollum.
þuerr við glaum inn græni. garðr en oſſ of varði verðr
hroðr ſkotað harðla. her tíni ek þat minum. munat
enn of ſtyr ſtala. ſtarflauſſ fauður arfi. En
þat hafði vorðit til tiðenda. vt her meðan Sigmundr.
vhægði aſtriði. ok villdi koma henni af ſtaðfeſtu.
vm hauſtið varð vant quigna tueggia. er Glumr hafði
vtan verit þeim þorkatli ok Sigmundi ok hugðv þat at ſtolit
mundi vera. ok letu likligſta til þræla er aſtriðr atti
ok ſegia þa einætum etið hafa ok ſtefndu þeim
vm varit vm ſtuld. en þeſſir þrælar voru miklu hollastir
aſtriði fyrir vm ſia ok verknað. hon þottiz varla mega
bui ſinu hallda ef þeir færi fra. ok feʀ a fund þorſteinſ
ſonar ſinſ. ok ſeger honum huern agang þeir veíta.
biðr hann ſuara fyrir þrælana. vil ek helldr fe bæta
fyrir þa en þeir verði ſekir verði vm alygi ef eigi er betri faung
a. ok þætti mer þu nu eiga at vera brioſt fyrir oſſ ok ſegiaz
ſua i góða ætt. þorſteinn lez þat ætla at mal muni
ſua vpp borit af þeirra hendi at þeir munu ætla
at fylgia. með afla maga ſinna. ſyniz mer þat
rað ef þeſſir menn hallda vpp raði þinir at vér
eigim hlut i febotum at þeim komi við hon ſegir. Sua ſeger
mer hugr vm. at þær einar febetr verði. er oſſ mun
meinſ i leitað. en fyrir þui at þar er til litillar liðſemdar
at leita er þu ert. mun verða at leggia
a þeirra valld. en þau gæði fylgðu meſt þuerar
landi. þat var akr er kallaðr var vitazgiafi.
þuiat hann varð alldregi vfræʀ. en honum hafði ſua
ſkipt verit með landinu at ſitt ſumar hofðu
huarer. Nv ſeger aſtriðr þeim feðgum. at mer liz at þið
vilit miog fyrir koma minu raði. ok ſiait þat at her
þrytr foryſtu. en helldr en þrælar ſe vpp
gefnir. vil ek þetta mal leggia a yckarn dom
þeir quaðu þat vitrligra rað. Giora þeir nu rað ſitt
en ſu var raðagerð þeirra. at hafa ſialfdæmi firer
þrælana. eða ſekia þa. En þorſteinn fylgdi eigi betr
malínu en þeir hofðu ſialfdæmi. ok gerdu til
handa ſer akrinn at þeir ſkylldu hann einir eiga
ok ætla ſua at komaz at landinu ollu.
at kippa vndan þeirri ſtoð er aðr hellt meſt
vpp raði hennar. ok þat ſumar er þa fór i hond
atti hon at hafa akrinn ef at rettu færi.
En vm ſumarit er menn foru til þingſ. er þeſſv
mali var ſett. þa for nautamaðr vm haga
ok fann kuígurnar i einu iarðfalli ok hafði
fokit ifer aunduerðan vetr. ok varð nu bert
illmælit við þrælana. ok er þeir feðgar ſpurðu
at kuigurnar voru fundnar þa buðu þeir fe
at giallda fyrir akrinn. en þeir villdu eigi lata handſaul
ſín af akrinum. En aſtriðr ſegir at eigi muni
þo of mikit koma fyrir illmælit. þo at hon
hefði ſitt ok vil ek annat huart hafa þat er
ek á. eða miſſa. þo vilia enger retta malit
þa ſkal enn biða ok vænti ek at Glumr muni vt
koma ok leiðretta vart mal. Sigmundr ſegir Seint
til vanar ſa mann eria. ſitr ſa nu i hia er likligri
veri til þinna ſona. hon ſegir. Jlla ſezt opt ofſinn
ſigmundr. ok rangindi kann ok vera at þat hendi þik
ok litlu ſiðaʀ ſumarſ kom Glumr vt. ok er litla
rið við ſkip. ferr til buſſ ſinſ með auð fiar
n it ſama ſkaplyndi hafdi hann ſem fyʀ
var falatr. ok let ſem hann heyrði eigi þat er giorz
hafði vt her meðan. huer morgin ſuaf
hann til dagmala ok annaðiz ecki vm bu. þat ſumar
attu þau Glumr akrinn at hafa ef at rettu færi fe
ſigmundar geck þeim at meiní miog ok var huen morgin
i tuni þeirra. Einn morgin vakti Aſtriðr Glum ok
ſagði at nautafioldi Sigmundar var kominn i tun. ok
villdi briota anduirki. en ek hefi eigi fraleik
til at reka i brott. en verkmenn at vinnu. hann ſegir. litt hefer
þu mik til vinnu kuaðt. ok ſkal eigi illa við verða ſprettr
hann vpp. ok tekr heſt ſinn. ok i hond ſer trelurc
ok keyrði nautin knaliga ok barði þau miog.
þar til er þau koma i tun þorkelſ ok ſigmundar.
lætr þau þar ſpilla ſem þau villdu. þorkell getti
heima anduirkiſ vm morna en sigmundr fylgdi
huſkorlum. þorkell mællti við Glum. þeſſ attu van at menn munu
þat eigi ſitia þer ef þu meiðir fe manna. þottu þikiz
hafa framit þik vtanlendiſſ. Glumr quað
omeidd vera oll naut hanſ nu. en ef þau koma
optaʀ oſſ at meíni. þa munu eigi oll vlamit
ok lattu þo vel ifer þu kemr þui einu við. munu ver
ok eigi lengr hafa meín af fe yðru. þa mællti sigmundr
Storliga lætr þu nu Glumr Slikr glopalldi þikir
oſſ þu nu ſem þa er þu fórt vtan. ok munu
ver ecki vart ráð gera epter geipun þinni.
Glumr veik heim ok ſetti at honum hlátr. ok bra honum
ſua við at hann gerði fauluan i andliti. ok hrutu
or augum honum tár þau er þui voru lik ſem hagl. þat
er ſtórt er. ok þann veg bra honum opt við ſiðan þa er
vighugr var a honum. drap Sigmundar
Þat er ſagt þa er a leíð a hauſtið. at aſtriðr
kom enn at máli
við Glum einn morgin ok vakti hann ok bað hann
ſkipa til verkſ. quað nu heyverkum lokit verða
i dag ef ſua veri til ſkipat ſem hæfði. lokit hofðu
þeir Sigmundr heyverkum fyrir ſtundu ok foru þau Sigmundr
ok vigdiſ ſnemma i morgin til akrſ vitaz giafa.
ok munu þau vel hyggia er þau hafa
akrinn er ver ættim ef at réttu færi. þa ſtoð
Glumr vpp. ok varð þo eigi fyʀ buinn. en at dagmalum.
hann tok þa felldinn bla. ok ſpiotið gullrekna.
i hond ſer. let ſauðla heſt ſinn. en aſtriðr
ſagði miog vandar þu nu ſonr minn buning
til heyuerkſinſ. hann ſegir. eigi fer ek opt til at vinna
en bæði ſkal þa gera mikit at ok buaz vel til
ok kann ek þo ecki vel til verkſínſ at ſkipa mun
ek riða til hola vpp. ok þiggia heimboð at þorſteini
broður minum. Siðan reið hann ſuðr ifer ána. en þá
er hann kom til akrſinſ. þa tok hann dalkinn ór felldinum
en þau voru i akri vigdiſ ok Sigmundr. ok er hon vigdiſ
ſa hann geck hon imot honum ok bað hann heilan koma
þikir oſſ þat illa er ſua fátt er i frændſemi vaʀi
ok vilium ver eiga i allan hlut at fleira ſe vm. Glumr
ſegir. ecki er enn þeſſ at orðit er eigi megi vel verða i frændſemi
vaʀi. en þui veik ek hingat at dalkrinn
er or felldi minum ok vil ek at þu ſaumer a niſting
hon lez þat giarna vilia ok gerði hon þat. Glumr leit ifer akrinn
ok mællti. eigi braz hann vitazgiafi enn. Siða fór hann i felldinn
ok tok ſpiotið i hond ſer. Siðan ſnarar hann
at honum ſigmundi ok bra ſpiotinu. en hann ſpratt vpp i
moti. en Glumr hio þegar i hofuð honum. ok þurfti Sigmundr
eigi fleiri. þa geck hann at vigdiſi. ok ſagdi at hon ſkylldi
heim fara. ok ſeg þorkatli at Sigmundr er eigi einfæʀ
af akrinum. En Glumr reið vpp til hola. ok ſeger broður
ſínum. engi tiðendi. en er þorſteinn ſa gerðar hanſ. er hann
hafði beði felld ok ſpíot. þa fann hann bloð i malunum
ok ſpyʀ ef hann hefði haugguið með þui fyrir ſkommu.
hann ſegir. þat er ſatt. eigi hefir mer i hug komit at ſegia
quað Glumr at ek drap sigmund þorkelſ ſon i dag. þoſteinn
ſegir. þat mun þeim tiðendi þikia þorkatli eða
eſphælingum magum hanſ. Glumr ſegir. þat er fornt mal
at bloðnætr ero huerium braðaztar. ok mun
þeim þikia litilſ vm vert er fra liðr. Glumr var þar ííj netr
at kynni ſínu. en þa byzt hann heim. þorſteinn byðr
at fara með honum. Glumr ſegir þeſſ eigi þurfa. Gættu
buſſ þínſ. ek mun riða rétta leið mína
til þuerár. munu þeir ecki ſua miog epter þeſſu ganga.
ferr Glumr heim til þuerár. En er tiðendi þeſſi ſpyriaz.
ferr þorkell a fund þorarinſ. ok leitar
þangat raða ok með ferðar. hann ſegir vera ma nv
þa at hon ſegi aſtriðr at hann hafi eigi til engiſſ
riſið a legginn. þorkell ſegir. þat ætla ek at hann hafi
a þann leɢ riſit er hann fær eigi a ſtigit. þorarinn
ſegir. þat er nu ſem geriz. hafi þer lengi ſynt þeim viafnat
ok ætlað at færa þau við vtgarða.
ok litid eigi a þat huer van veri a vm afquæmi ſlikra
manna ſem eyulfr var er beði var ættſtorr. ok enn meſti
garpr. en oſſ er vandi a miog mikill við Glum fyrir frenſemiſ
ſokum en við yðr vm mægðir. ok ohogligt ſyniz
mer malit ef Glumr fylgir ſem ek get at vera muní.
þa fór þorkell. heim ok voru þeſſi mal kyʀ vm vetrinn. Glumr. hafði nockui maɴfleira
en hann var vanr vm vetrinn. af draumum Glumſ
Þat er ſagt at Glum dreymdi eina nott. hann þottiz
vera vti ſtaddr a be ſinum ok ſía vt til fiarðarinſ.
hann þottiz ſía konu eína ganga vtan epter heraðinu.
ok ſtefndi þangat til þuerar en hon var ſua
mikil. at axlirnar toku vt fiollinn tueggia
vegna. en hann þottiz ganga or garði a mot henni ok
bauð henni til ſín. ok ſiðan vaknaði hann. ollum þotti vndarligt.
en hann ſegir ſua. draumr. er mikill ok merkiligr
en ſua mun ek hann raða at Vigfuſ moður faðer
minn mun nu vera andaðr. ok mundi kona ſía
hanſ hamíngia vera. er fiollum hæra geck. ok var hann vm
aðra menn framm vm fleſta luti at virðingu. ok hanſ hamíngia
mun leita ſer þangat ſtaðfeſtu ſem ek em.
En vm ſumarit er ſkip komu vt. ſpurðiz andlát
vígfuſ. þa quað Glumr viſu Fara ſa ek holmſ vnd hialmi haukſ
i miklum auka. iorð at eyiafirði. iſungſ
fira diſi. þa ſuat domſ i draumi. dalſ otta mer þótti.
felliguðr með fiollum. folk vandar. bioð ſtanda
vm varit hitti þorkell þorualld krok ok aðra ſonu
þoriſ leita epter at þeir muni fylgia þeſſu mali en
hann taldi til ſkylldu við dottur ſína. ok marga aðra vinattu.
er hann hefer þeim gort. ok ſigmundr ſonr hanſ. þorvalldr
hitter þórarin. ſeger at amæliſſamt mun verða nema
þeir fylgi mali magſ ſínſ. hann lez vilia ſlikt allt
at veita ſem hann hefer faung a. ok þat er nu auð ſætt at
Glumr ætlar at miklaz af vigi Sigmundar en ver vnnum
oſſ eigi verr metorða i heraðinu. þorarinn ſegir. Sva
liz mer ſem vant mvni ſua malinu at fylgía
at aurugt ſe. at ver vaxim af. Ok enn við vppgang
Glumſ er þeſſ eigi auruent. at honum kippi i kyn. ok ætt ſína.
fer ek þui tregari at en þer. at mer ſyniz oviſ
virðingin at deila við Glum En mer þiker ok eigi gott ef avkaz
vill vuirðing var. En með aeggiun þa
bio þorarinn þoriſ ſon mal til alþingiſſ a hendr Glumi vm
víg Sigmundar. En Glumr bío mal til a hendr þorkatli enum háms
fa vm illmæli við þrælana ok annat bío hann a hond
Sigmundi. ok ſtefndi honum vm ſtuld. ok quaz hann drepit hafa
a eign ſinni. ok ſtefner honum til o helgi er hann féll a
hanſ eígu. ok grof Sigmund vpp. Siðan foru mal til alþingiſſ.
við ſua buit. ok ſotti Glumr þa frændr ſína.
at liðveizlu. Gizor huita. ok teít ſon ketilbiarnar.
fra moſfelli. ok aſgrim elliðagrimſ ſon ok ſeger
þeim allan malauoxt. ok agang þeirra feðga. ok
ranglæti ok marga ſuiuirðing. quaz hann þar vetta
eflingar til rettra laga er þeir voru. en hann veri ſialfr
fyrir. þeir quaðuz aller þeſſ ſkylldir. at hanſ lutr lægi
eigi í ovina hendi. quaðuz fegner þui verða. ef hanſ
vppreiſt yrði i þeirri ǽtt. liðr þingit at domum
framm. ok hafa eſphælíngar framm vigſmalit með
a eggiun þeirra er hama ſinna attu at minnaz
en víſt veri. at eigi mundu ſpiollin a vera. Glumr hefer
malit a hendr þorkatli. ok komu ſakar i dom. hafði
Glumr mikinn frænda afla. ok vina. ok er til varna
var boðit. Glumr ſegir. a þa leið er at þat ma morgum kunnigt
vera. at þer hafit malit meiʀ til buit með
v ſkapi en eigi ſe ſpiollin á. þuiat sigmund drap ek a
minu fé. ok áðr ek riða til þingſ. ſtefnda ek honum
til o helgi. hann nefndi ſer at þui vatta. ok verr ſua ſokina.
ok veittu þeir frændr honum ſua. at sigmundr fell
vheilagr. Sidan hefer Glumr mal framm a hendr þorkatli
vm bekrað til fiar ſínſ. ok horfer þar vvent
þorkatli. þuiat vitni gengu at með Glumi ok finnaz þar eigi
laugvarner i moti. ok horfði til þeſſ. at þorkell mundi
verða ſekr. var leitað vm ſætter við Glum. hann ſegir þa
tua koſti vera at hann mundi ſok framm hafa. eða
þorkell ſelldi honum þuerárland með ſliku verði ſem hann villdi
a queða. ok var þat eigi betr en halfuirði. Ma ok
þorkell þat ætla ef hann verðr ſekr at við ſkulum eigi baðer á
þingi annat ſumar. ok nu attu lut i viner þorkelſ.
at hann ſættiz. ok tok þorkell þat ráð ſem honum hæfði. ſettiz
a mal ok ſelldi Glumi landit. ſkylldi bua þau ḿiſſari
ok voru þa ſatter. at kalla. ok vndu eſphælingar
illa við mala lok. ok heðan fra greri alldregi
vm heillt með þeim Glumi ok eſphælingum ok áðr þorkell
fór a brott fra þuerá. þa geck hann til hofſ freyſ
ok leiddi þagat vxa gamlan ok mællti ſua. freyrr
ſagði hann. er lengi hefer fulltrvi minn verit ok margar
giafar at mer þegit ok vel launat. Nu gef
ek þer vxa þenna. til þeſſ at Glumr fari eigi vnauðgari
af þuerarlandi. en ek fer nu. ok láttu ſía nockurar
íartegner. huartu þiɢr eða eigi. En vxanum bra
ſua við at hann quað við ok fell niðr dauðr. ok þotti
vel hafa við latið ok var nu hughægra er honum þotti
ſem þegit mundi heitid. hann for ſiðan norðr til
myuaz ok bío þar. ok er hann ór ſogunni. af Glumi
Glvmr tok nu virðíng mikla i heraðínu.
Sa maðr bio at loni i haurgardal er
Gunnſteinn het mikilmenni ok auðigr ok
taldr með hinum ſtærrum monnum. hann atte
konu þa er hlif het. þorgrimr het ſon þeirra ok var kendr
við moður ſína. ok var kallaðr hlifar ſon fyrir þui at
hon lifði lengr en Gunnſteinn. hon var ſkorungr mikill.
þorgrimr var mannaðr vel ok gerðiz mikilmenní
Grimr het annaʀ ſon þeirra er kallaðr var eyrarleɢr.
halldora het dotter þeirra. hon var ven kona ok
vel ſkapi farin. Sa koſtr þotti vera einn hueʀ
beztr fyrir ſakar frænda ok meſt kunnoſtu
ok framquemdar hennar. þeſſar konu bað Glumr. lez hann
litt þurfa mundu frænda at ſegia ǽtt ſina
ne ſua fíarluti eða at ferð. þat mun yðr kvnnigt
vera. en raðakoſt þenna hefi ek mer
ætlat með þui at frændr hennar vilia honum var vel
ſuarat þeſſu mali. er hon foſtnuð Glumi með miklu fe
ok gert brullaup þeirra vel. Ok nu er hanſ ráð enn virðvligra
en aðr. þorvalldr het maðr ſon er bio at
barði i fliotum. hann átti þvriði dottur þorðar fra
hofða. born þeirra voru klaufi ok þorgerðr er atti þorarinn
a eſpiholi. þorvalldr krokr a grund atti
þorkautlu or þiorſardal. hlenni enn gamli avrnolfſ
ſon tauſkubakſ bio i viðineſi ok átti
oddkautlu odkelſ dottur or þiorſ ár dal. Gizorr
het maðr ok var kaðalſ ſon. hann bio at tiornum i eyiafiarðar
dal. hann átti konu þa er ſaldiſ het hon var gilld huſpreyía.
Gizorr var ok i enu ſtærra bonda tali vel fíareigandi
dætr þeirra ero nefndar. þordiſ ok herþruðr
konur venar ok oflatar miklir. þottu vera koſter
goðer oxu þar vpp heima. Broder Gizorar het runms
ólfr. hann var faðer valgerðar moður eyiolfſ a moðruvollum.
þordiſ var dotter kaðalſ er atti þorer a
eſpiholi. ok þeirra born voru þau ſem ſagt var fyrr
þorgrimr þoriſ ſon var eigi þordiſar ſon ok þo ſkilgetinn. þorgrimr
var mikilmenni ok vel at ſer. hann riðr a fund ɢizorar
þeſſ erendis at biðia þordiſar dottur hanſ. ſer til eiginkonu.
voru flytendr þeſſa malſ broðer hanſ ok viner frændr
konunnar þottuz vera næʀ komner at raða
fyrir koſti frænd konu ſinnar ok leiz þeim allvenliga
ſtofnat. en þorgrimi var ſyníat konunnar. en ollum
þotti hann hafa mællt til iamræðiſſ. ok fyrir þotti bræðrum
hanſ ok frændum.
Sa maðr er nefndr til ſogunnar er arnorr het ok var
kallaðr rauðkinnr
hann var ſteinolfſ ſon Jngiallz ſonar ok bræðrungr Glumſ
at frændſemi. hann hafði lengi i forum verit ok var vel
metinn. ok var með Glumi iamnan er hann var vt her. hann veik til uið
Glum at hann biði konu til handa honum. Glumr ſpyʀ huerrrar konu
hann vili biðia Arnorr ſegir. þordiſar Gizorar dottur er þorgrimi
þoriſ ſyni var ſyniat. Glumr ſegir. ovent þiki mer þat horfa
þuiat mer þiker yckar engi munr. En þorgrimr a buſtað
goðan ok auð fíar. frændaafla mikinn en þú att
engan buſtað. ok o gnóg fe. en ek vil eigi oiafnat
bioða Gizori ſua at eigi raði hann fyrir dottur ſinni ſem hann vill.
þuiat Gizorr er goðſ verðr fra mer. Arnorr ſegir. þa nyt ek goðra
frænda ef ek get þa betra koſt at þu flyter
mitt mal. heittu honum vinfengi þinu ok mvn
hann þa gefa konuna. þuiat þetta mundi iamræði
kallat ef eigi hefði ſua friðum manni verit frá
viſat aðr ſem þorgrimr er. Glumr let at eggiaz ok for með
honum a fund. Gizorar. ok tiar malit fyrir honum. Gizorr
ſegir vera kann þat. Glumr ſegir hann. at þat verði mællt at mer miſlitiz
ef ek gef dottur mína arnóri frænda þínum en
mer ſyndiz eigi at gefa þorgrimi. Glumr ſegir. rett er mællt
en þo er þui at lyſa. ef þu vill vart mál virða
at þar i mot mun mitt vinfengi koma. Gizuʀ ſegir.
þat þiki mer mikilſ vert. En grunar mik at þa komi
i mot ovinfengi annaʀa manna. Glumr ſegir. þu ſer
ok ráð þitt. en miklu mun her vm ſkipta minn þotta
huart þu gerir. þa ſegir Gizur. eigi ſkaltu erendlauſt fara
þetta ſinn. ok retti framm hondina ok feſtir Arnorr
ſer konu. En Glumr ſegir at hann vill þat til leggia at brullavp
ſkal vera at þuera vm hauſtið ok ſkilia þeir nu við ſua buit
rnorr atti mallt vt at gaſum ok ſkylldi hann ſialfr
ſækia. ok huſkarl einn með honum. en þorgrimr þoriſ ſon fór
þann dag til laugar er þeirra var vtan van með malltið.
ok voru at hrafnagilſ laugu. ok vi huſkarlar hanſ með honum
en er þeir komu vtan. ok villdu riða ifer ana. þa mælir
þorgrimr. mun eigi nu miog vel fallit. at hitta þa. Arnor.
ᴍiſſum eigi malltanna. ef ver ſkulum þo miſſa konunnar
Gingu þeir þorgrimr imoti þeim með brugðin ſuerð
ok er þeir Arnorr. ſa þat huerr liðſ munr var. þa hleypti hann
a kaf ok ſua ifer ána. en klyfiaheſtarner voru fyrir veſtan
ána. þa mællti þorgrimr. eigi berum ver til allz vgiptu avlit
ſkulum ver drecka. en þeir munu raða koſti konunnar.
þorgrimr riðr til eſpiholſ hinſ ſyðra. þorer var þa
ſionlauſſ. en þeir faurunautar þorgrimſ voru allkater.
ok hlogu miog. ok ſpyʀ þorer huat þeim þǽtti ſua hlaugligt.
þeir ſogðuz eigi vita huarer fyʀ mundu
veizluna hallda. ſogðu þar faungin en þa fra
ellta er attu. en bruðguminn a kafi. ok er þorir
heyrer þetta þa mællti hann. þiker yðr vel komit malinu
yðru. er þer hlæit ſua miog. eða huert mun
nu vrræði yðuart. ætli þer her i nótt at ſofa
ok engiſſ annarſ við þurfa. eigi kunni þer þa ſkaplyndi
Glumſ ef honum þikir goð faur frænda ſínſ. Ek
kalla ráð at ſafna monnum. ᴍeíri van at Glumr hafi
nu ſaman dregit marga menn. þar var þa vað
a ánni er nu er ecki. þeir ſaufnuðu nu at ſer lxxx
vígra manna vm nottina ok biugguz við a holinum
framanverðum. þuiat þar var vaðit a anni við holinn ſiafan.
en fra Arnori er at ſegia at hann finnr Glum. ok ſeger honum fra forum
ſinum. hann ſegir. ecki kom mer þat at vuorum at þeir leti eigi
kyrt. ok er nu a vandi nockuʀ. ſuiuirðing ef
kyrt er. en alloſyn virðing ef við er leitað
at retta. en þo ſkal nu ſafna monnum. ok er lioſt var
vm morginninn. þa kom Glumr at anni með lx manna ok villdi
riða ifer ána. en þeir gryttv a þa eſphælingar
ok geck eigi framm reiðin ok huarf Glumr aptr ok borðuz
ifer ána með gríoti ok ſkotum. ok vrðu þar margir
ſarer. en enger ero nefnder. ok er heraðſ menn vrðu
varer við. þa drifu þeir til vm daginn. ok gengu i milli
ok var a komit ſættum ok leitað huat eſphælingar
vilia bioða fyrir vſæmdar hlut þann er þeir hofðv
gort Arnori. en þau komu ſuor i moti at ecki
mundu bætr fyrir þat koma. þoat Arnorr hleypti
fra malltklyfium ſinum. þa var leitað at Glumr
mundi eiga hlut i at biðia Gizorar
dottur til handa þorgrimi. ok ſkylldu þui at einſ rað
takaz með þeim Arnori ok þordiſi. nema Glumr geti konu
þeſſa til handa þorgrimi. ok þotti ſu betr gefin er
þorgrimr ætti. Nu með þui at marger attu hlut i. þa
heitr Glumr ſinni vmſyſlu. hitter Gizor. ok vekr þetta mal
ok mællti. þat ma virðaz hlutgirni ef ek bið bæði
konu minum frændum. ok eſphælingum. En at ohaupp
ſtauðuiz i heraði. þa þikiumz ek ſkylldr
at veita þer mína holloſtu. ef þu gerir at minum
vilía. Gizur ſegir. Sva ſyniz mer bezt at þu raðir
þuiat mer ſyniz vel boðit. dottur minni. at þetta ſe
takaz nu raðin huarratueggiu. Giorði Arnorr
bu at vppſolum. En þorgrimr bio i moðru felli.
litlu ſiðaʀ andaz Gizorr. þa færði
bygð ſína a vppſali. Arnorr gat ſon við þorðiſi er ſteinolfr
het. Annan ſon atti þorgrimr ok het ſa arngrimr
ok var efniligr maðr i vppvexti ſinum ollum. af þeim
frændum Ualdiſ bauð heim
ſinum huarum tueggia. Arngrimr var tueim
vetrum ellri en ſteínolfr. ok oxu eigi vinſælli
menn vpp i eyiafirði. eða albetr veri at ſer gerver
ok vnnuz allmikit þa er annaʀ var iiij vetra en
annaʀ vi vetra. leku þeir ſer vm dag ok bað ſteinolfr
arngrim lia ſer meſſíngar heſt. arngrimr
ſuaraði. ek mun gefa þer. þuiat þat er nu helldr þitt
leika en mitt fyrir alldrſ ſaukum. en ſteinolfr
ſagði foſtru ſinni hue goða giof hann hafði
þegit. hon quað þat vel vera at huaʀ þeirra var ſua
vel til annarſ. kona ſu for þar vm herat er oddbiorg
het. gleðimaðr froð ok fram ſyn. þotti
mikit vnder at huſpreyiur fagnaði henni
vel vm heraðit. Sagði nockut vilhallt ſem
henni var beini veittr. hon kom til vppſala ok tok ſaldiſ
vel við henni. ok bað hana ſpa nockut vm þa
ſueinana. ok ſpa vel. hon ſegir. Venleger ero þeſſir
ſueinar. ef þeim vinz gæfan. þat er mer van ſéð
Saldiſ mællti. eigi ætla ek þer nu allgoðan þika
beinann fyrir ſkutu þeſſa. hon ſegir. ecki mun þetta raða
verðgetum þinum. ok þarftu eigi ſua orðuond at
vera. Saldiſ mællti. famællt ſkaltu þar vm vera ef þer
ſeger eigi vel hugr vm. hon ſegir. Ecki hefi ek enn ofmællt her
vm. en eigi ætla ek lengi aſtuðigt með þeim. Saldiſ
mællti annarſ þættumz ek makligri fyrir goðan
beina. ok muntu vera rekin i brott. ef þu feʀ
með illſpár. oddbiorg ſegir. Ek ætla nu eigi þurfa
at hlifaz við. er þu lætr ſua vm enga ſok
mun ek þik ok eigi optaʀ heim ſækia. en þu
vni við ſua vel ſem þu vill. En þat kann ek þer at
ſegia. at þeir munu banaſpíot epter beraz
ok mun huat oðru verra af hliotaz her i heraði
ok er oddbiorg ór ſogunni. af Jngolfi
Þat geriz eitt ſumar a alþingi at i fangabrecku
genguz menn at ſueítvm.
norðlendingar ok veſtfirðingar.
geck norðlendingum þyngra. var fyrir ſueit
þeirra Maʀ. ſonr. Glumſ. kemr þar at maðr eínn er
Jngolfr het. ſon þorvalldz. faðer hanſ bío a rangar
vollum. ᴍáʀ mællti. þv ert þrekligr maðr
muntu vera ſterkr. veit mer at ganga til fangſ.
hann ſegir. þat mun ek gera fyrir þinar ſaker. Sa fell er i
moti var. Gengr til annaʀ. ok enn þriði ok for sua
Nu hugnaði norðlendingum. þa mællti ᴍáʀ ef
þu þarft minſ formæliſſ. ſkal ek þer at liði
verða eða huat ſkal nu raða þinna. hann ſegir. ecki hefi
ek raðit ok villda ek hellzt norðr vm
ok taka verknað. ᴍaʀ ſegir. þat vil ek at þu farer
með mer. ok mun ek fa þer viſt. Jngolfr atti ſtoðhros
goð. ok kallaði heſtinn ſnækoll. hann fór
norðr af þingi til þuerár. var þar vm ſtund. Einn
dag ſpurði máʀ huat Jngolfr ætlaði fyrir
ſer. her þyrfti verkſtiora ok veri hagr nockut.
her er ſleði einn er þu ſkalt gera. ok ertu
biarg hagr ef þu kant þetta. Jngolfr
ſegir til þeſſar viſtar væra ek fuſaztr. en þat
hefer orðit ſtundum at mein hefer þott. at
hroſſum minum i bufiar hogum. Maʀ ſegir. ecki
mun her at ſliku talið. Jngolfr gerir
nu at ſleðanum ok kemr Glumr ok litr a ſmiðit. þetta
er vel gert. ſegir Glumr eða huat er raða þinna. Jngolfr ſegir. ek hefi
ecki raðit. Glumr ſegir. mik vantar verkſtiora eða
ertu nockut við þat brugðinn. hann ſegir. lítt i ſlikum
ſtoðum en fuſſ vera ek með þer at vera. Glumr ſegir. hui
ſkal eigi þat. Se ek at þit ᴍáʀ leggit lag yckart
ſaman. Nu kemr ᴍar heim. ok ſegir Jngolfr honum. hann ſegir. gott þiki
mer ef þetta verðr vel ok ſegia mun ek þer. ííj ſinnum ef foður minum miſlikar
en ef þa gerir þu eigi at mun ek hætta. Jngolfr tekr
nu til vm ſyſlu ok likar Glumi vel. Einn dag ferr Glumr til hesta
þingſ ok verkſtiori hanſ. riðr hann meri en heſtr hanſ
rennr hía. er þar ſkemtan goð. þar var kalfr fra ſtocka
hlauðu. hann atti heſt klár einn gamlan. en hann
kom huerium heſti firer. hann mællti hui ſkal eigi þann her i moti leiða
dyrkalkinn þeirra þuerænga. Glumr ſegir. þat er viamligt
heſtr ſa ok klaʀ þinn. hann ſegir. þui munu þer eigi vilia at
engi hugr mun i vera. kann vera at ſanni it fornkueðna.
at fe ſe drotni glikt. Glumr ſegir. þat mun þer okunnigt
mun ek ok eigi neíta fyrir hanſ hond. en at mvn
vera eigi lengr en hann vill. kalf ſegir. vaner ma þeſſ vita
at fátt muni moti yðrum vilia voru heſtar framm
leiddir ok bituz vel ok þotti ollum. heſtr Jngolfſ betr ganga. ok villi Glumr þa ſkilia.
riða heim. er Jngolfr þar þau miſſari. ok hugnar Glumi
vel við hann. Samkuama var við diupadalſá. þar kemr
Glumr ok Jngolfr með heſt ſinn. kalfr kemr þar hann var vinr eſphælinga.
þar var heſtr hanſ. ok byðr at nu ſkulu þeir
til þrautar leggia heſta atið. Glumr quað Jngolf raða ſkulu
hann lez ofuſſ vera en nenti eigi vndan at ganga.
Ero heſtar framm leiddir. keyrer kalfr heſt
ſinn. gengr heſtr Jngolfſ betr i ollum lotum. þa
keyrer kalfr ſtafinn við eyra heſti Jngolfſ ſua at
hann ſuimrar ok þegar epter réð hann a Glumr geck þa at
ok naiz iafnaðr. ok lykr ſua at heſtr kalfſ
geck vt. varð þa op mikit. ok at ſkilnaði
lauſt kalfr Jngolf með ſtafnum. Standa menn nu
a milli. Glumr mællti. gefum engan gaum at ſlíku.
ſua lykr her hueriu heſta þingi. Maʀ mællti við
Jngolf Sva mun faðe min til ætla at þer verði engi
ſuivirðing at þeſſu hauggi.
Þorkell het maðr er bio a hamri. þangat feʀ
Jngolfr. ok hitter dottur bonda. hon var frið kona.
faðer hennar hafði vel fe. ecki var hann mikilmenni.
þo geymer Jngolfr vel vm ſyſlu heima en ſmiðar
færa en var. Maʀ ræddi vm við hann vm ſinn. Nv
finn ek at fauður minum miſlikar er þu gengr
fra huſi. Jngolfr ſuarar vel en þó dregr til ſama munar. ᴍaʀ
talar til oðru ſinni. ok ið þriðia ſinn ok ſtoðar þo ecki
þat var eitt quelld er hann kom ſið heim ok voru menn metter þa
mællti Glumr. Nu ſkulum ver taka oſſ fulltrua. ok ſkemtum oſſ
mun ek kioſa fyſt. ok ero ííj miner fulltruar eiɴ
er feſíoðr minn. annaʀ ex mín þriði ſtocka bur. þa
kauſ annaʀ at auðrum. þa mællti Glumr. huern kyſ þu Jngolfr.
hann ſegir þorkel at hamri. hann Glumr ſprettr vpp ok hefer ſuerz hiolltin
fyrir ſér ok geck at honum. ok mællti. Makligan fvlltrua
kauſtu þer. Aller ſa at Glumr var reíðr. hann gekk
t ok Jngolfr með honum. þa mællti Glumr við Jngolf. far þu nu til fulltrva
þínſ. ok ſeg at þv hafer vegit hlauðukalf. hann ſegir.
hui muna ek þui líuga a mik. Sva ſkaltu gera ſem
ek vil ok nu gengu þeir baðer ſaman. ok nu vikr
hann Glumr   ok ſa þar kalf einn. ok hauɢr i hofuðit.
ok fær honum ſuerðit bloðugt. Gack nu ſuðr ifer
ana ok ſeg at þv vænter þar at einſ trauſtz. ok
ſyn honum bloðugt ſverðit. at iartegner ſe. ſkyrar
hann gerir ſua. finnr þorkel ok ſagði honum tiðendin. at
hann mintiz hauɢſ þeſſ er kalfr lauſt hann. ok quaz hafa drepit
hann. ok leita ek mer hegat til trauſtz. ſem þu hefer
mællt. hann ſegir. þv ert glopr mikill. drepit goðan dreing
ok dragz vt ſem ſkiotaz. eigi vil ek at þu ſer drepinn
i huſum mínum. hann ferr heim. ok kemr a fund Glumſ ok
ſpyʀ hann huerſu gafz nu fulltruinn. Jngolfr ſegir. eigi gafz
vel. Glumr ſegir ʀeyn þu nu minn fulltrva þa. ok fylgdi
honum i ſtocka búr vt. vand hæfr muntu verða
ef hann er drepinn hlauðu kalfr. Annan dag epter
er ſagt víg hlauðu kalfſ. fra ſtockahlauðu.
ok nu ſegir þorkell at ſa maðr hafði þar komit. er þui vhappi
lyſti a ſik. hafa aller þat fyrir ſatt. Liðr nu
vetr ſa. Glumr ſendir Jngolf norðr til einarſ konalſ ſonar
ok feck honum ix c uaðmala. ok mællti. þu hefer ecki
kaup haft með mer. ok við fegætni þína þa
mattu þeſſu koma þer i gagn. en mal þetta er þer er
kent mun ek annaz ok mun þik ecki ſaka
gallt ek þer þat fyrir þralyndi þína ok ef þu kemr vt
mattu min vitia. Jngolfr mællti. þeſſ bið ek at þu later
eigi gipta konu fra mer. þui veni ek þer. hroſſ hanſ voru þar
epter. einaʀ konalſ ſon kom Jngolfi vtan. En þorvalldr
bio mal epter kalf til hegra neſſ þingſ ok horfði
til þeſſ at Jngolfr mundi verða ſekr. Glumr var ok þar ok frændr
Jngolfſ nockurer. þeir hitta Glum ok biðia hann áſía. ok quaðuz til
mundu leggia. ok bæta fyrir hann. Glumr ſegir ek mun a
ſia þetta mal fébotalauſt. þa er domr for vt
ok til varna var boðit. þa ſagði Glumr at onytt var
malit. hafi þer oðrum manni a hendr buit malit
en vegit hefir. en vigínu velld ek. Siðan
nefner hann vatta at onytt er malit. en þoat Jngolfr
dræpi hlauðukalf. gaf ek honum enga ſauk á
þui. Nu mun ek bioða ſǽtt meiʀ epter þui ſem maðr
var verðr en epter ofſa yðrum eſphælinga. foru menn
heim af þingi. Jngolfr var vtan þann vetr. ok vndi þui eigi
lengr. veʀ fe ſínu. ok kauper goða gripi. ok tiolld
þav er goðer gripir voru. Glumr hafði gefit honum felld
goðan. þann ſkipti hann i ſkarlazkyrtil ok þat ſumar
er hann fór vtan. kom vt ſa maðr er þioðolfr het. Moðer
hanſ bio a æſoſtoðum. hann ferr til hamarſ ok hitter helgu
Einn dag hafði Glumr riðit vpp til hola. ok er hann reið
ofan til ſaurbæiar. kom þar imoti honum þioðolfr
þa ſagði Glumr vm quamur þinar er mer ecki til hamarſ
ok ætla ek mer at annaz vm rað helgu. en ef þu lætr
eigi af mun ek bioða þer holmgaungu. hann ſuaraði
ok quaz ecki mundu keppa við Glum ok lætr af quamum. 
kemr vt Jngolfr ok ferr til þuerár. ok tekr
Glumr við honum. ok bauð með ſér ſetu grið. þat þiggr hann
einn dag mællti Jngolfr Nu vil ek Glumr at þu ſiair ifer varning
minn. hann gerir ſua ok ſyniz honum vel varit vera
þa mællti Jngolfr. þu fekt mer fararefní. Nu kalla
ek þik eiga þetta fe. þa ſegir Glumr. þat eitt fe hefer
þu at ek ætla ecki mér þat. her ero þo tiolld
er ek hefi keypt til handa þer. þau ſkaltu þiggia.
ok her er einn kyrtill. Glumr ſegir. þiggia ſkal ek giafar
þínar. Einn dag ſpurði Glumr huart Jngolfr villdi
vera heima með honum. Jngolfr ſegir. þat er i hugnum at
ſkiliaz eigi við þik ef þeſſ er koſtr. ſtoð hroſſ min
vil ek þer gefa. Glumr ſegir. ek mun þiggia hroſſin. en
nu ſkulum við finna þorkel a hamri i dag. ſua gera þeir. þorkell
fagnar vel Glumi. þa mællti Glumr þu hefer gert ſakar vid
Jngolf en nu mattu bæta. þat með þeim hætti at gipta
honum dottur þina. er hann makligr þeſſ raðſ
en ek mun fe til leggia með honum. ok ek hefi hann
reynt at goðum dreing. en ef þu gerir eigi ſua mvntu
miſſmíði a ſia. þeſſu iater hann ok fær Jngolfr þeſſar konu
ok geriz bumaðr ok nytr dreingr. af uiga-ſkvtv
Glvmr gipti þorlaugu dottur ſína vigaſkutu
at myuatni norðr. ok fyrir ſakar
þeirra ſundrlyndiſ. þa lét hann hana fara
heim til þuerar. ok let hana eína. þat likaði
Glumi þungt. Siðan bað hennar. Arnorr kerlingarnef
ok atti hana. fra þeim ero komner gaufgir
menn. Siðan var með þeim Glumi ok ſkutu fæð míkil.
Eitt ſumar kom einn einhleypingr a fund
ſkutu ok bað ſer viðtoku. hann ſpurði huat honum
var a hondum. hann lez vera viga maðr ok eiga vvert
i ſínum heruðum. Skuta ſegir. eigi veit ek mer vanda a við
þik eða hvat villtu til vinna aſia minnar. hann ſegir.
til huerſ mælir þu. ſkuta ſegir. þu ſkalt fara ſendifaur
mína til vigaɢlumſ. ok mæla þeſſum orðum við hann at þu þikiz
þurftugr at hann ſe forſtiornarmaðr þinſ raðſ
Ek get at nu beri ſua til vm fund yckarn at hann
ſe i þingreið. hann er þraut goðr ef menn þurfa hanſ. ok
ma vera at hann mæli at þu farer til þuerár. ok bider
hanſ þar. þu ſkalt ſegia at meiʀ ſe þer þraungt. ok þu villðir
helldr mega tala við hann einn ſaman. ok með
þui kann vera at hann leggi nockur rað til. þeſſ ſkaltu beiðaz
at hitta hann i miðardal. er gengr vpp fra benum
at þuerá. ok ſel hanſ ſtanda i. lát þer þar lika at finna
hann. at aqueðnum degi. þeſſu iater hann. ok gengr nu allt
þetta. epter þui ſem ſkvta ſetr rað til. þeſſi flugumaðr
kemr nu aptr til ſkutu ok ſagði honum. hann ſegir.
þa hefir þu vel leyſt þitt erendi. ok ver nu
með mer. ɴu liða ſtunder. ok er þar kemr tima ſem Glumr hafði
heitið ſendimanni at þeir mundi finnaz þa
byz ſkuta heiman með xxx manna. hann riðr norðan
ok kemr veſtr ifer vauðlaheiði. ok a hialla þann
er heiter rauða hialli. þar ſtiga þeir af baki.
þa mællti Skuta. her munu þer eiga duol vm hrið en ek
mun riða inn með hliðinni. vita ef nockut verði
til fengiar. hann ſer er hann ſækir i dalinn at maðr
reið vpp fra þuerá mikill ok i kapu grænni. ok kenner
at þar ríðr Glumr. þa ſteíg hann af heſtinum hann hafði
veſl ifer ſér tuiſkipt ſuart ok huítt. hann let heſtinn
i rioðrit. ok gengr ſiðan til ſelſinſ. ok var Glumr
þa kominn i ſelit. Skuta hafði ſuerð i hendi þat
er fluga het. ok hialm a hofði. gengr at ſelſ dyrvnum
ok lauſt a vegginn. ok vikr ſiðan hia ſelínu.
Glumr gengr vt ſua at hann hafði ecki i hendi.
Sér engan mann. Snyr hia ſelinu. komz þa
Skúta i milli hanſ ok ſelſdyranna. þa kenner Glumr manninn.
ok hopar vndan. en árgliufrin voru næʀ ſelínu.
Skuta biðr hann biða. hann telr þat iafnligt ef þeir veri
iambuner við. Glumr hopar at gliufrunum. en ſkuta
ſæker epter. Glumr ſteypiz ofan fyrir gliufrin. En ſkuta.
leitar þar ofan er ganga mátti. ok ſer i gliufrunum
huar kapuna rak ok hleypr til ok leggr
þegar til. þa heyrer hann mal ifer ſik. litil fremd at ſpilla
klæðum manna. Skuta ſer vpp ok kenner þar Glum. hann
hafði raunar vitað at þar var vnder to eín er hann
fór ofan. þa mællti Skuta. a þat attu at minnaz Glumr
at nu hefer þu runnit. ok beiðt eigi Skutu. Glumr ſegir. ſatt
er þat. en vilia munda ek þat at þu rynnir eigi ſkemra
aðr ſol ſettiz i quelld. þa quað Glumr þetta. Halfſ eyriſ
met ek huern hriſrunn fyrir a ſunnan. vel hafa
viðir ſkogar vargi opt vm borgit. þar ſkilr með
þeim þui ſinni. ferr Glumr heim ok ſamnar ſer liði. ok ſeger hvert
veilreði fyrir hann var ſett. lez ok vilia at bratt gylldiz.
hann fǽr a ſkamri ſtundu lx manna. riða vpp i dalinn.
Skuta geck til heſtz ſinſ þa er þeir Glumr ſkilðu. ok
reið með hliðinni. ok ſer nu mannareiðina ok veít
at þat ma honum eigi endaz at finna þá. leitar ſer raðſ
brytr ſpiotið af ſkapti ok hefer fyrir ſtaf. tekr af
ſoðulinn ok riðr berbakt. Snyr veſlinu. riðr at
ſauðum ok æper hátt þeir koma epter ok ſpyria ef hann ſæi
nockurn mann riða vm leitið framm með vapnum ſkoruligan.
hann quaz ſééð hafa. þeir ſpurðu. huat heiter
þu. hann ſegir. ek heiti margr i myvaz huerfi. en fáʀ
i fiſkilækiar huerfi. þeir ſegia. Skætingu ok ſpotti villtv
ſuara oſſ. hann lez eigi ſannara kunna at ſegia. ok
ſkilr með þeim ok þegar þeir voru ſkildir tok hann vápn ſin
ok ſoðulreiði. reið huatliga til manna ſinna. þeir finna
Glum ok ſogðu at þeir fundu mann. er þeim ſuaraði
ſpotti eínu ok ſogðu huat er hann nefndiz. Nv hefer
orðit ráð fátt. ſegir Glumr. þar hafi þer ſkutu fundit.
eða huat matti hann ſannara ſegia. þuiat i myuazhuerfi
er margr helliſſ ſkuti. en i eyiafirði i fiſkilækiarhuerfi.
hitter engi ſkuta. ok hefer nu næʀ haft
með oſſ. ok epter ſkulum ver enn riða. koma at hiallanum
ok ero þeir þar fyrir. en þar er eínſtigi at. ok er þar
betra at veria með xxx manna. en ſækia at
með lx þa mællti Skuta koſtgæft hefer þu nu miog
at ſækia epter mer. ᴍa nu vera at þu þikiz þeſſ eiga
i at hefnaz fyrir vndanhalldit. ok gott aræði
bartu til at hlaupa i gilit. ecki vartu þa ofothuatr.
Glumr ſegir. ſatt var þat. kunnir þu ok hræddr
at verða. þa er þu lez vera ſauðreki þeirra eyfirðinga.
ok leyndir vapnum þinum en þu brauzt ſum.
ætla ek at eigi rynnir þu ſkemri leið en ek. huerſv
ſem her til hefer farit. þa ſæk nu með halfu fleira
lið. Glumr ſegir. Ek ætla at nu munim við ſkilia at
ſinni verðr nu virt ſem ma i huarn ſtað. af bornum
viga Glumſ Skvta riðr nu norðr en Glumr heim
til þuerár. þa er þorer andaðiz gerði þoraren
bu fyrir norðan eſpihol ok bio þar. Glumr gat
born við konu ſinni. het ᴍaʀ ſonr hanſ ſem var getið. annaʀ
vigfuſ. voru baðer efniliger ok allolikir. ᴍaʀ var
hlioðr ok ſpakr en vígfuſ hauaða maðr mikill.
viafnaðar maðr rammr at afli ok fullhugi.
Sa maðr var með Glumi er hallvarðr het
lauſíngi hanſ. ok foſtri vigfuſ. hann rakaði fe ſaman.
refiuſamr i fiarreiðum. hann handſalaði vigfvſi
fe ſitt. ecki var hann orð ſæll. hann gerði bu a bæ þeim
er at tiorn heiter. vppi i eyiafiarðardal ok
batnuðu ecki vinſælder hanſ við þat. ok var ſua
miog hendi ſamr i afrettum. en vigfuſ var fármaðr
mikill. Sa maðr bio a iorunnar ſtoðum er halli
hét ok var kallaðr halli enn huiti. hann var þorbiarnar
ſon. Moðer hanſ hét vigdiſ. hon var dottir auðvnar
rotinſ. hann hafði foſtrað. einar eyiolfſ ſon
er þa var kominn bygðvm i ſaurbæ. halli var
ſionlauſſ. hann var við oll ſattmal riðinn i heraði
þuiat hann var bæði vitr ok rettdæmmr. hanſ ſynir voru þeir ormr
ok bruſi ſkalld ok biuggu þeir i torfufelli en
bárðr bio a ſkalld ſtoðum. hann var hauaðamaðr
ok viafnaðar maðr mikill. ok vigr hverium
manni betr. aurmalugr. ok akaſtaſamr
hann átti vnu oddkelſ dottur or þiorſár dal. hauſt
eítt hurfu halla enum huita. or afrett x eða
xíj gelldingar. ok funduz eigi. Ok er þeir barðr
feðgar funduz. ſpurði halli. huat hann ætlaði
af gelldingum hanſ orðit. barðr ſegir. Ecki vndrvmz
ek þo at ſuðer huerfi. er þiofar ſitia
i næſta huſi. ſiðan er halluarðr kom hingat i ſveit.
halli ſegir. þat vil ek at þu buir mal til a
hendr honum. ok ſtefner honum vm ſtuld ok get ek at
Glumr beri eigi af honum tolftarkuiðinn. ef ek læt bua
þiofſauk a hendr honum. Barðr ſegir. torſott
mun at ſækia tolftarquiðinn at þeim feðgvm.
v byr barðr mal til ok er vigfuſ
veit þat. ſeger hann fauður ſinum at eigi mun
honum hugna at menn bua þiofſauk a hond
foſtra hanſ. Glumr ſegir. Veiztu at hann er otruʀ. ok
mun ovínſællt verða malit at bera af honum
quiðinn. vigfuſ ſegir. vm ſtæʀa villda ek at þa veri
at mæla. Glumr ſegir. betra þiki mer at giallda fyrir hann. ok
fari hann hingat. ok bregði bui. helldr en leggia
fyrir ſlikan mann virðing mína. Nu koma
menn til þingſ. ok malit i dom. ok á Glumr at bera tolftarquið.
þa varð vigfuſ vaʀ við. at hann ætlaði a at bera
quiðinn. ok geck at dóminum. ok quaz vilia mundu
ef foſtri hanſ yrði ſekr. at Glumi þætti þat alkeypt.
ok varð ſua at Glumr onytti malit. ok
berr af honum quiðinn ok feck af vuirðing. En
er þaðan leið vetr eða tueir. þa huaf halla
tungaulltr ſua feitr at trautt matti
riſa. þa kom barðr vm dag ok ſpurði ef gallti
veri drepinn. halli ſagði horfinn vera. Barðr ſvarar hann mvn
farinn at leita ſauða þeirra er ſtolit var
et fyʀa hauſt. hann ſegir. þeſſ get ek at eina leið
hafi farit. Muntu ſtefna vilia hallvarði.
barðr ſegir. ſua ſkal vera. þuiat nu mun Glumr eigi af honum bera quiðinn.
þuiat vigfuſ olli þa er af var borinn. en nu er hann eigi her
a landi. Barðr tekr malit ok ferr i ſtefnufór. ok er hann finr
halluarð hefer hann ſkiot malalok hoɢr af honum hofuð.
ſagði ſiðan foður ſinum. hann lét illa ifer. ok ferr
þegar a fund Glumſ ok ſagði honum atburðinn. ok byðr honum
eindæmi. Glumr þiɢr þat. gerir litið fe. en lét giallda
fyrir gaulltinn ok ſauðina. ok mælltiz þat vel fyrir. en er
vigfuſ kom vt. varð hann illa við drap halluarz. Glumr ſegir. eigi ſkal
hlyða at bregða þeſſi ſǽtt er nu er ger. Nu attuz þeir
ecki við þo at þeir fyndiz Barðr ok vigfuſ. Annat ſumar
var ſtofnat heſta þing. þat er ollum heſtum ſkal etia. þeim er
til voru. i heraðinu ok ſkilldu þeir i mót or enum efra hrepp
ok enum neðra. ok ſkylldu ſinn mann huarer
til taka. ok queða at huarer betr hefði. ok ſkulu þeirra
atqueði ſtanda er til voru koſner. Ofan ór hrepp
var barðr til koſinn. En ór neðra hrepp vigfuſ Glumſ ſon.
var þar fioldi heſta ok goð ſkemtan. ok miog iamuígi.
ok voru morg heſtauíg ſen vm daginn. En ſua lauk
at iammarger hofðu vel bitiz. ok iammarger
runnit. ok vrðu þeir a þat ſatter at iamuígi veri. En þa lez
vigfuſ eiga heſt er eigi var átt ok er ſa beztr þeirra er her
hafa i dag komit. leiði þer þar imot nockurn. Barðr ſegir. Vándr
liz oſſ ſía munum ver engan þar mot lata.
ok kollum þo iamuígi. Vigfuſ ſegir. Skorter yðr þa ok muntu
eigi þat vilia at mællt ſe at þer hafit eigi við. vel hefer þu einurð
halldit her til. en nu ſkyíar a helldr. ok finz
nu þat a at þu munt optaʀ hafa ſtaðit næʀ bvr
hillum. ok raðit vm matar giorð með moður þinní
en gengit at heſtauigum. ok er þannueg litt ſkeɢ
þitt eigi ſiðr vigfuſ hlo at ok marger aðrer. kemr huſkarl
halla heim ok ſpurði hann at heſtaþinginu. huſkarlinn
ſegir. Jamvigi þotti þeim. halli ſpurði. vrðu
þeir aſatter barðr ok vigfuſ. hann ſegir. víſt vel. þo mællti
Barðr orð eitt við vigfuſ. hann ſpurði hvert var þat. hann ſegir. halli
mællti. þat er illz efni. huſkarlinn ſegir hlo vigfuſ at halli. ſegir.
þat er vani þeirra feðga at hlæia þa er vighugr
er a þeim. finnaz þeir feðgar halli ok bárðr ok
ſpyʀ halli hui honum yrði þat fyrir at mæla ſua ferligt
ok vgger mik at dragi til mikillar vgiptu. Mvn
þat eitt rað at þu farer vtan. ok ſæker þer huſa við ok ver
vtan ííj vetr. ella muntu feígr. Barðr ſegir. ecki lag
veri at ef þu verir eigi ragr. Slikt gerir ellin at  hræðiz
vm ſonu þína. halli ſegir. þottu ſer hetia mikil.
mun þer torſótt at hallda þik i heraðinu. hann gerir
epter raðum foður ſinſ ok feʀ vtan. Siðan kauper
halli at einum einhleypingi. at fara i ſkagafiorð.
eða veſtr þaðan. ok ſegia at Barðr. færi af
þui vtan ok treyſtiz eigi auðru fyrir þeim fedgum en fara
tan fyrir eitt orð. ok engi þorer þeim i mót at gera i
heraðinu. hann gerði ſem halli bað. þetta bragð var til þeſſ
gert at frændr Barðar ſæti i friði fyrir hanſ ſakar. Barðr var
einn vetr vtan. ok kom þa vt til buſſ ſínſ. fall bardar
huita Halli hafði varðueitt bu bardar.
meðan hann var vtan. ok hafði latið hoggua
i ſkogi timbr i miðárdal er barðr
átti. hann hafði ok vt mikla viðu. hann var ſtundum
at bui ſínu. ſtundum með feðr ſinum. Barðr ſegir
at hann vill ſæki timbr ſitt. halli ſegir. þat villda ek at
þu færer eigi ſialfr. ok mun þeim eigi gott at trua
feðgum. Barðr ſegir at menn mundu ecki verða varir
við fer þeirra. hann fór ok huſkarl með honum. at ſækia timbrið.
ok hofðu fiolda hroſſa. en vna kona hanſ hafði
frit i viðineſ til oddkautlu ſyſtur ſinnar.
ok kom barðr þar. ok bauð hlenní honum at fa maɴ
annan i ſkoginn. en hann bidi þar. þótti þat meiri varvð.
hann quað þeſſ eigi þurfa. þær ſyſtr leiða hann or garði.
En er þær hurfu aptr. leít vna aptr vm
auxl epter honum ok fell i ovit. en er hon vitkaðez
ſpurði ſyſtir hennar. huat hon hafði ſéet. Ek
ſa dauða menn ganga a mot honum barði. ok mun
hann feigr vera. ok munu við eigi ſiaz ſiðan. Nu fara þeir
Barðr. ok leɢr þoku ifer er þeir koma i ſkoginn. ok binda þeir
draugur ok hepta hroſſ. vm morguninn ſnemma
var ſmalamaðr a fotum at þuera. þat var opt at vigfuſ
hitti ſmalamann. ok ſpurði tiðenda. ok
ſva var þenna morgin. ok mællti. vndarligt er þat
at þu finnr iafnan fe i ſliku myrkri
alldri munda ek fe finna i ſlikum myrkva
hann ſegir. litið varð mer fyrir at hitta feit. ᴍeira varð
þeim fyrir at finna hroſſin i morgin er ek ſá i
ſkoginum. ok ſtoðu næʀ hia þeim ſialfum
ok letu þeir þo vent ifer ſer. ok var annaʀ i grænum kyrtli
ok hafði ſkiolld a hlið. Vigfuſſ ſpyrr ef hann kendi manninn hann
quaz ætla at bar veri. þuiat hann a ſkoginn er þeir voru i. Vigfuſſ mællti.
ſæk þu heſta mina ííj Auſt menn voru þar íj a viſt
þa bað vigfuſſ riða með ſér ok quaz mundu riða til laugar
hann ſtefner ſuðr or garði vm laugardal. þa mælltu auſtmenn.
huert villtu nu riða. hann ſegir. riða at erendum
minum fyſt. ok reið ſynu fyʀ en þeir ok foru fyrir ofan béi
ſuðr þar til er þeir ſa Barð fara ór ſkoginum með dragnahroſſin.
huſkarl Barðar ſa epter reiðina. ok mællti. hart riða
þeſſir epter ſegir hann. huer tiðendi ero þat ſegir Barðr. hann ſegir. þar er vigfuſſ ok
villda ek at við riðim vndan. ok er nu ſuiuirdingarlauſt
meðan við vitum eigi huat þeir vilia. Barðr ſegir. eigi mun
Vigfuſſ raða a mik við þriðia mann ef þu ert eigi með mer. hann
ſegir. fvſari er ek at fara með heſtana. en þu riðir i
viðineſ. er þat eigi amæliſſ vert. er þu riðr þangat er þu
átt erendi. enða veiztu eigi víſt þeirra erendi. er epter
riða. En hlenni mællti at þu ſkylldir eigi trua þeim.
Barðr ſegir. þu ſkalt riða fyrir. ok gera menn vara við. ef faur min
verðr ſeinni en likendi ſe a þuiat ecki mun ſkiott vm
ſkipta með okr vigfuſi ef við ſkulum íj a ſíaz. en hann er betri dreíngr
en hann muní með ííj mann at mer ganga. En
ef við erum íj en þeir ííj þa munu þeir niota liðſmunar.
Nv gerði hann ſem Barðr mællti. En Barðr leyſti ſkiolld ſinn.
ok bioz við ſem honum þotti venſt. ok er þeir funduz þa
ſpyʀ Barðr. hvert erendi þeirra veri. Vigfuſſ ſagði at þeir myn
eigi baðer af þeim fundi fara lífſ. en Barðr quaz buiɴ
þeſſ ef þeir ſkylldu íj við leikaz. en þat er
engi vaſcleikr. at ííj gangi at einum. þa mælltu
auſtmenn at þeir mundu heima hafa ſetid ef
þeir viſſi erendit. en letuz þo ecki lið veita
mega ef menn kemi  til fulltingſ við Barð. er faurunautr
hanſ hleypti i brott. Vigfuſſ bað þa ſia fyſt hverſu
færi. Siðan borðuz þeir langa hrið ok varð
huargi ſaʀ. En vigfuſi horfði þui vvenna at hann varð
at hopa i hueriu ſinni. áðr hann næði hoɢ færi. Barðr
hafði ſuerð ok varði ſik ageta vel ok varð ecki
ſaʀ auſtmonnum ſyniz vfarnaðr mikill ef
vigfuſſ er at iorðu lagðr. en þeir ſtandi hía. en meɴ
komi til fulltingſ við Barð. þa hlaupa þeir at Barði. ok
drepa hann. ok var hann erendr er þeir hlenni en þeir vigfuſſ
riðu heim. ok let Glúmr illa ifer verkinu. ok queðr mikinn
vanda hafa aukiz i heraðinu. halli ferr a fund
foſtra ſínſ. einarſ i ſaurbæ. ok bidr hann taka við malinu
hann lez þeſſ ſkylldr at mæla epter frænda ſinn.
ok foſt broður ſinn. ʀiða ſiðan a fvnd þorarinſ
ok biðia hann lið veizlu. þorarinn ſegir at hann veít eigi vaner
þeſſ manz at hann vili helldr við eiga. ok bundu ſitt vinfengi
með ſærum þetta mal ok huert annat. foru mal
til þingſ. ok var leitað vm ſætter. en þar var ſua þungt fyrir.
at engi voru vol a þui. þuiat i moti voru loguitrir menn ok
hvgdiarfer. mauðrvellíngar ok eſphælingar
lauk þeſſu mali ſua at auſt menn vrðu ſeker. ok var
gefit fe til farningar Vigfuſi ok ſkylldi ííj ſumur leíta
við vtanfor. ok hafa ííj heimili. a huerium
miſſarum. ok var hann þa fior baugſ maðr. en hann matti
eigi heima vera fyrir helgi ſtaðarinſ. ok var hann at vppſaulum
laungum ok ætluðu at hann mundi vera i oðrum
fiorðungum landzínſ. ok villdi hann eigi vtan fara. a þuí
meli. varð hann þa alſekr. ok hellt Glumr hann a laun. En
þui ſkylldu eigi ſeker menn þar vera at freyr leyfði
eigi. er hof þat átti er þar var. for þui framm vi vetr. af þeim
foſtbrædrum Nv er þar til malſ at taka
er þeir vaxa vpp foſtbræðr arngrimr
ok Steinolfr. En þa er þorgrimr andaðiz í
moðrufelli. fór arngrimr til buſſ ſínſ. ok ſteinolfr
með honum. ok var þa ſua aſtuðigt með þeim ſem þa er bazt
hafði verit. Arngrímr quangaðiz. ok átti þordiſi biarnar
dottur ſyſtur arnorſ kerlingar nefſ. Steinolfr var
i kaupfaurum. en var með arngrimi. er hann var vt her. þat var
eitt ſumar er hann kom vt i eyiafirði at arngrimr bavð
honum eigi til ſín ok mællti ecki við hann. þótt þeir ſæiz. ok fann
þat til ſaka at hann hefði fleira talat við þordiſi konu
hanſ en ſkapligt veri. En þat er fleſtra manna
ſogn at litið veri til haft eða ecki. þa bauð Glumr honum
til ſín. ok var ſua þa nockur miſſari at hann var með
honum at hann var vt her ok var aſtuðigt i frændſemi
þeirra. Steinolfr var atgerui maðr mikill. Eitt
ſumar bauð Glumr honum eigi til ſín. ok quaz vilia at hann veri
at vppſaulum með feðr ſinum. en þui byð ek þer eigi
at mer þikia eigi goðar huſgaungur. En ef þu ert
með feðr þínum. þa muntu hingat ganga til
þuerár ok verð ek þa feginn er við finnumz. Nu fer þui framm
nockura vetr. at vigfuſ var at vppſaulum með arnori
rauðkinn. þa er hann var i ſekt. enda var Steinolfr þar.
Eitt hauſt gipti dottur ſína buandi i auxnafelli. ok
bauð til ollum buendum þeim er meſt hattar voru í
eyiafirði. Steinolfi var ok boðit. hann kom til þuerár ok
villdi fara með Glumi hann lez eigi mundu fara. Steinolfr
mællti. þat þiki mer at er þu eſt lauſmáll. Glumr ſegir. Minna
mein mun at lauſmælgi minni en at vvarleik
þinum. ok kem ek þar eigi. Mikit rað. ſegir Glumr einum
buanda at kalla til ſin ſua marga ſtor efliſmenn
ok fylgi þui engi ſlægð. er mer a grunr. huat
vnder byr þeſſu boði. eigi tekr buandi þetta af ſialfvm
ſer. ok betr þiki mer at miner viner fari eigi
fór Steinolfr. til boðſinſ. ok þeir er boðit var vtan Glumr. þeim var
tiðrǽtt. Eínari eyiolfſ ſyni ok þorvalldi ok grimi
þann dag er menn ſkylldu a brott riða. þa talaði
einaʀ langt erendi vm heraðſſtiorn ok quað
hæfa iamnan at fiolmenni kæmi ſaman.
at nockut veri þat mællt er þa veri meſt nauðſyn
til ok þa veri betr. En hefer lengi vfriðr a legit
með ofrkapſmonnum. En mín orð koma þar til er þeir
frændr ero. Arngrimr ok Steinolfr. fæð hefer verit a
með þeim. En ver hyggium at lygi hafi verit ok ovina
mal. Nu vill Arngrimr bioða Steinolfi til ſín ok
gera faur hanſ ſemiliga. ef hann vill þiggia. ok leggit
niðr ovingan. Steinolfr quaz þat vilia giarna. lez enga
ſok vita ſer a hendr. quaz arngrimi meſt manna vnna.
Siðan fór huerr til ſínſ heímíliſ. en ſteinolfr for
með arngrimi. ok var hann þar nockurar nǽtr við mikla ſemd. fall ſteinolfſ
Einn dag ſpurði Arngrímr Steinolf.
ef hann villdi fara með honum a grund ofan
til ſkytningſ ok vera þar nætr íj eða ííj hann
ſegir. Ek mun heima vera meðan en
fara i annat ſinn er þu ert heíma. Arngrímr lez
vilia at hann biði hanſ heima ef hann vill eigi með honum
fara. Nv for Arngrímr a grvnd. en ſteinolfr var epter
i mauðru felli vm nott. En vm morgininn
ſat Steinolfr við elld. ok hafði ſmið nockura fyrir
hendi. var þat buðk nockuʀ er huſpreyia átti
J þat mund. kom arngrimr heim ok þorvalldr krokr með
honum ok er þeir komu i elldahuſit. laut steinolfr niðr þa
hauɢr Arngrimr til hanſ i hofuðit. ſua at hann feck bana
þegar. þa geck huſfrvin hia honum ok mællti. hogg
þu manna armaztr. þetta ero ráð þer vitrari
manna. en fra þeſſum degi ſkal ek alldri þín kona
vera. fer hon nu til Arnorſ kerlingar nefſ. ok kom alldri
i ſama ſæng Arngrimi. ok mællti áðr hon reið a brott
þat mun til bota at þu munt. Arngrimr fa lifdaga
eiga. þuiat þeir munu verri er ſiðaʀ koma
ifer þik. ok atti hana ſiðan Aſgrimr elliðagrims
ſon. þeir arngrimr riðu til eſpiholſ ok ſogðu þorarni
þeſſi tiðendi. ok baðu hann a ſía. ok letuz huarki
til hafa vitz muni ne vinſæld at ſítia
fyrir Glumi. En þorarinn var bæði vitr ok vinſæll. hanſ ſuaraði.
quaz uerkit litaz illt. ok lez vgga at illt mundi
af ſtunda. þorvalldr let ecki tioa at ſakaz vm
verkit. ok lez hyggia at bratt mundi hann eiga vm
meíri vandræði at fǽta. ef hann veitti þeim enga
aſía. letu vera mega at fengiz fulltingſmenn
ef hann legði ſín orð til. þorarínn ſegir. þat er mítt
ráð at þið flytið hingat buin beði af grund
ok moðrufelli ok ſofnum at oſſ monnum ſem tiðaz ok
komum ſaman buum varum áðr Glumr verði vaʀ
við. þeir gera ſua. áðr Glumr ſpyri þetta. ok er hann fregnar
ſafnar hann liði. fara at þeim þegar. En engi
vrðu faung a þui at eſphælingar vrðu
fiolmennri ok ſatu vm vetrinn vm kyrt. En Glumr
varð alldri a þeim vetri . hann var ſua vaʀ vm
ſik at hann hittiz alldri i þeirri reckiu ſem honum var
buín. Opt ſuaf hann litið vm nǽtr. ok gengu þeir
ᴍaʀ ok ræddu vm malaferli. Eina nott ſpurði
ᴍaʀ huerſu hann hefði ſofit. Glumr quað viſu. Eigi ſofna
ek ofniſ. yſheimſ i bæ þeima. munat elldviðum
aulldu. auð bætt við mik ſætan. aðr grindlogi
gaundlar gellr i hattar felli. opt
va ek mann of minna. meiʀ nockurum þeirra.
Nu ſkal ſegia þer draum minn. Ek hugðumz ganga
her ór garði einn ſaman. ok ſlyppr. en mer
þotti þorarinn ganga at moti mer ok hafa
harð ſteín mikinn i hendi. ok þottumz ek
vanbuinn við fundi okrum. ok er ek hugðag
at ſa ek annan harðſteín hía mer. ok reðumz ek imot.
ok er við fundumz þa villd huaʀ lioſta annan.
En ſteinarner komu ſaman. ok varð af breſtr
haʀ. ᴍaʀ ſpyʀ huart þotti þer heita
mega hibyla breſtr. Glumr ſegir. meiri var en ſua
þotti þer heita mega heraðſ breſtr. Glumr ſegir. vel er
þui til iafnat. þuiat ek þottumz vita at heyrði vm
allt heraðit. ok er ek vaknaða quað ek viſu. Harðſteíni
let huna. harðgerðr lima fiarðar. þat ſa
domſ i draumi dynniorðr mik barðan. En ek
þradrattar þottumz þioſti keyrðr of lioſta ſefar
hrafnſ i ſuefni. ſnaʀ beinanda ſteini.
ᴍáʀ quað þat likligt. at ſannaz mundi fornqueðit
mal at huaʀ yckaʀ mun lioſta annan illum
ſteíni aðr létti. Glumr ſegir. eigi er vuént at ſlikt ſe
berr nu mart fyrir. Er enn annaʀ draumr at ſegia
þer. Ek þottumz vti ſtaddr ok ſa ek konur íj þær
hofðu trog i milli ſín. ok namu þær ſtaðar
a hriſateigi. ok ioſu bloði vm heraðit allt. ok vaknaða
ek ſiðan. ok hyɢ ek fyrir tiðendum vera ok quað viſu
Menſtiklir ſa mikla. mun ſuerða brak verða
komin er graʀa geira. goð reið af troð kueðia.
þar er oſyniur íoſu eɢmotz of fior ſeggía
viner fagna þui vagna. vigmoðar framm bloði. þan
morgin fór ᴍaʀ i moðrufell. með xvííj maɴ
at ſtefna arngrimi vm vigit. en Glumr var heima við
vi meɴ. ok bað þa ſkíott heim koma. Joðuʀ var heima
hia Glumi ok eyiolfr ſon þorleifſ enſ hafa. þorualldr taſalldi
ſyſturſonr Glumſ ok þrælar íj. bardagi a riſa teig
Hᴇlga ſyſter Glumſ er att hafði ſteingrimr i ſigluvik
var þa komin a laugaland. hon var moðer þorvalldz
taſallda ok var hann þa xvííj vetra. het maðr aurnolfſ ſon ok ſon ynguilldar
er kollut var allra ſyſtir. hann bio i kriſtneſi. guðbrandr
het ſon hanſ xij vetra gamall.
var vitr madr ok var þa gamall. meðallagi
goðgiarn. hann var ſnemma a fotum þann morgín
ok bað ſueininn taka heſta. ok riða ſiðan
til þuerar ok er þeir komu þar. var ᴍaʀ nyfarinn
a brott. Glumr fagnar vel þorvarði. hann ſpyʀ
huart nockut veri leitað vm ſattir milli manna
Glumr quað ecki þat vera. þorvarðr ſegir. er til buit malit. Glumr quað þat
eigi vera. Slikr dagr veri vel til fallinn. þoka er
mikil ok mun eigi verða vart við. ef menn fara hlioðliga.
Siðan ſeger Glumr huar þa var komit ok
ſeger at vi menn einer voru heima. þorvarðr ſegir. helldr ertu
famennr. en þetta rað mun þo duga. er þu hefer
haft. Nu riðr þorvarðr. til eſpiholſ. ok voru menn eigi vpp
riſner. er þeir komu þar. hann hitti þorarin ok ſpyʀ
hueria með ferð ætli þer at hafa. ſkulu þer nockura
ſætt bioða Glumi vm vigſ malit. þorarinn ſegir. vant
ætlu ver þat at bioða Glumi ſætt. þorvarðr ſegir. huart er til
buit vigſ malit. þorarinn ſegir. ecki hefi ek til ſpurt
eða huat veiztu af. hann ſegir. Máʀ for i morgin
með xvííj.da mann i mala tilbunað. en Glumr ſat við
ſetta mann heima. ok veri nu fullgoð faung
a at retta lut ſinn. ok þui tekz yðr lítt at þer gerit
eigi ſlik huatræði ſem Glumr. þorarinn ſegir. Ecki nenni
ek at bua tylliſakir her i moti. þorvarðr ſegir. a þat
er at líta huart nockur var ſokin eða engi.
áðr ſteinolfr var drepinn. hefer hann eigi fiflt konu
hanſ. víſt ætla ek at ſlík mal þiki eigi engiſſ verð
þorarinn ſegir. illt þiki mer með ſliku mali at fara
hann ſegir. huat er ſlikt at tala. kom Glumr fyrir nockut er hann
vhelgaði Sigmund. mág yðuarn ok er nu ok eínſǽtt
at lata eigi ſua auuirðaz þorarinn ſegir. eigi
munda ek vita nema þat veri ráð. ſidan
ſtoðu menn vpp. ok eggiar þorvalldr krokr at
riða til vppſala ok ſtefna steinolfi til ohelgi þorarinn
ſegir. eigi er þat raðligt. en þat munu ver þo gera. þeir
vrðu ſaman xv víj ero nefndir. þorarinn
ok þorvalldr krokr. ketill ſon hanſ. Arngrimr. ok  berſerkr
ok þorðr ʀafnſ ſon er bío at ſtockahlauðu
ok atti vigdiſi þoriſ dottur er sigmundr hafde
átt fyʀ. auſtmaðr. hann var viſtum með
þorði. Nu foru þeir til vppſala. en þorvarðr for
a aungulſtaði. þar bio góðr buandi halli
enn digri. en ſendi ſon ſinn til þuerár. ok bað
ſegia Glumi fyrirætlan þeirra eſphælínga en rið
til motz við mik ſiðan huatliga. En er þorvarðr
kom a aungulſtaði. þa ſpurði halli huat
hann ſegdi tiðenda. Ecki enna ſagðe hann. Siðan
ſagði hann halla huar þa var komit. en halli þottiz
ſia at glikendum. at hann mundi þeſſu ollu a leið hafa
komit. ſagði at ſliker menn veri til mikilſ vfarnaðar.
at hann villdi at aller ǽtti illt ſaman. ok veri þat
makligt at þu verir drepinn. halli fór ſkyndiliga
með alla ſina menn. þa er hann feck karla ok konur
ok villdi ganga milli manna ef þyrfti.
Gudbrandr kom til þuerár. ok ſagði at faðer hanſ hafði
hann þagat ſentt. ſagði honum tiðindin. ok lez hann vera
þeſſ ſkylldr at ſegia þer. þat er þik varðar. at eſphælingar
ætla at ſtefna steinolfi til vhelgi.
Glumr ſegir. hui kom fader þinn eigi ſialfr. hann ſegir. Ek kalla allt
eítt huaʀ ockaʀ ſem fór. Glumr ſegir. vel hefer faðer þinn gert
er hann ſendi þik hingat. ef ver þyrftim manna við. hann tok
ſueininn af baki ok fiotraði heſt hanſ. þa mællti guðbrandr.
þat mællti faðer minn at ek ſkyllda ſkynda
heim. Glumr ſegir. ecki er þat. helldr vill faðer þinn at þv
ſyner vaſkleik þinn i dag. Nu tekr þorvarðr til orða.
ſeinn er Guðbrandr ſon minn. halli ſegir. huert for hann
þorvarðr ſegir. ek ſenda hann til þuerár. halli ſegir. þat er vel at þu
hitter fyrir nockura braugðotta. ok er þetta hæfiligt
eſphælingar riðu ifer ána. ſa Glumr faur þeirra ok ætluðu
ifer at knarrar vaði. þa mællti Glumr at ᴍaʀ veri
helldr til ſeinn. Siðan rann Glumr ór garði epter þeim. ok þeir
með honum ſem til voru. vi karlar með Gudbrandi. Glumr hafde
ſkiolld ſinn ok hauɢ ſpiot. gyrðr ſverði. rennr a leiðina
fyrir þa. ok menn hanſ epter honum. ok er þorarinn ſa ferð hanſ.
biðr hann at þeir riði leið ſina. ok huarki ſkiotara
ne ſeinna. ok má oſſ eigi vm þat hallmæla. þorðr hrafnſ
ſon ſpurði þorarin huart þeir ſkylldi elltaz
lata með xx.da mann vndan Glumi þott hann ſe með ſetta
mann. þorarinn ſagði. riðum. þuiat Glumr vill duelia oſſ. ok
biða ſua ſinna manna. þorðr ſegir. þui er eigi kynligt
at ver berim opt lagan hlut fyrir Glumi þa er hann ſtendr
iafnt at vigi ſem þer. þar ſem þer þorit nu eigi at
biða hanſ. er hann hefer fa menn. enda ſkal hann eigi mik ellta
ok ſteig af baki. Eyſteinn berſerkr ſegir. at hann vill eigi
vndan riða. ok kalli þeir at þeir ellti oſſ. þorarinn
ſegir. þat ſyniz mer vraðligt. en er Glumr ſa at þeir foru
eigi. þa for hann ſeinna. ok kaſtaði orðum a þorarin.
ok ſpurði huert erendi þeirra veri til vppſala. þorarinn
ſeger at þeir hofðu ſtefnt Steinolfi. til ohelgi þa
mællti Glumr. er eigi þui míog til kappſ halldit. ſkulu eigi boð
koma fyrir. ok mættim ver reða vm nockut at malit
gengiz. þorarinn ſa at Glumr villdi duelia þa. ok bað
menn riða. ok þeir gerðu ſua. Glumr ſpurði við hoki þer en
þeir foru vndan. ok þui ſeinna ſem þeir foru  ſeinna for
Glumr ok beið manna ſinna. ok mællti. eigi mun vinſællt verða
malit. ef þer hafit lognar ſaker vppi. ok verðr þa ſvíuirðing
í. ekki mun nu farit at þui. erfitt
verðr við þik at eíga. Glumr komz hia þeim framm ok talar
ſua við þa. En þeir riðu ok dualdi ſúa. en er hann ſa at
ecki matti duelia þa. en veít von ſinna manna
þa ſkaut hann ſpioti til arngrimſ ok kom i gegnum baða
ſauðulbogana. ok lærit ok var arngrimr illa vigr
vm daginn. Siðan hliop eyſteinn fyſtr manna. at
Glumi. en þorvalldr taſalldi i mot honum. ok lekuz
þeir íj við. ok þottuz þeir bazt hafa er firſt voru. þeirra ſamgangi.
ok var huartueggi þeirra fullhugi. ok ammr
at afli. veítti ſtór haugg ok morg huaʀ þeirra oðrum.
þorvalldr krokr ſotti faſt at Glumi ok margir
með honum. En Glumr hopaði vndan. ok þeir menn er honum fylgdu.
ok hlifðu ſér. En þorarinn ſteig eigi af baki
ok þotti honum þo ærit marger vm einn. bardagi a riſa
teig Sa maðr kom at hlaupandi þar er þeir borðuz.
er var i ſkinnkufli ok hafði ſuerð i
hendi. hann kom at þar er þorvalldr taſalldi
fell fyrir eyſteini. ok þegar hleypr hann at eyſteiní. ok
hauɢr hann bana haugg. Siðan fór hann i lið með Glumi
ok þa mællti Glumr þetta. kom heill þu þundarbenda.
gott kaup var þat er ek keypta þig. þu munt
nu vel giallda verð þitt i dag. Glumr atti þræl þaɴ
er ſua hét. þui mællti hann þetta. en þar var þo raunar vigfuſ
ſon hanſ. ok kendu hann fáer eða enguer nema Glumr þuiat hann
hafði þa ííj vetr verit i ſekt ok i leyndum. ok ætluðu
fleſter at hann veri vtan farinn. Sva bar at
er Glumr hopaði at hann la fallinn. en þrælar hanſ baðer
logðuz a hann ofan. ok voru þar ſtangaðer ſpiotum til bana.
En þa kom ᴍaʀ at i þui með ſina menn. þa fór
þorarenn af baki. ok baurðuz þeir ᴍáʀ ſua at
aunguír attu hlut i með þeim. En Glumr ſpratt vpp ok
barðiz þa fryíulauſt. ok var þa liðſ munr engi.
eirikr het huſkarl þorarinſ. hann var at verki ſínu vm
morguninn. hann hafði enga hlíf ne vapn. hann fǽr
ſer trelurk i hond. ok for til fulltingſ við þorarín
ok varð Glumi it meſta olið at honum. þuiat menn. ok hlifar meidduz
fyrir tre þui er hann hafði at vega með þeſſ er getið
at halldora kona Glumſ kuaddi konur með ſer. ok
ſkulum ver binda ſár þeirra manna er lifuener ero. ór hvaʀa
liði ſem ero. En er hon kom at. þa fell þorariɴ
fyrir maui. ok var auxlin haugin fra. ſua at lungun
fellu vt i ſarit. En halldora batt vm ſár hanſ
ok ſat ifer honum til þeſſ er lokit var bardaganum. halli enn
digri kom fyſtr til meðalgaungu. ok mart manna með
honum. ok lauk ſua bardaga at v menn voru fallner
af eſphælingum. þorualldr krokr ok arngrimr. eyſteinn
ok eirikr. ok eyvindr auſtmaðr. En af Glumi var fallin
þorvalldr taſalldi. ok eyiolfr ſon ok Joðuʀ
ok þrælar íj þorarinn fór heim með forunautum ſinum.
Glumr fór ok heim með ſina menn ok let færa ena
dauðu i vt hyſi eítt. ok var buit vm þorvalld virðuligaz.
þuiat klæði voru borin vnder hann ok var hann rifaðr
i huð. En er menn voru heim komner. þa mællti Glumr við halldoru.
faur var mundi hafa orðit goð i dag
ef þu hefðer heima verit. ok hefði þorarinn eigi lífſ
brott komiz. hon ſegir. at þorarní veri litil von lifs
en þo muntu eiga ſkamma ſtund herad vert þott
hann lifi en ef hann deyr muntu eiga alldre land vert.
Siðan mællti Glumr við guðbrand. þu hefer mikillar
frægðar aflat þer i dag er þu lagðer at iorðv
þorvalld krok. ok mikit lid veitter þu oſſ i dag hann ſuaraði
ok quað. ecki a þa leið verit hafa. enda varit hendr
ſínar. Glumr ſegir. Sa ek glaugt huat tiðt var barn
at alldri en vegit ſlika hetiu ſem þorvalldr var
ok muntu verða frægr af þeſſu verki. Af þui feck ek
ſoma vtanlendis er ek va berſerkinn. hann ſegir. ecki
hefi ek þorvalld vegit. Glumr ſegir eigi er at dylia þeſſa
vinr. þu veitter honum banaſarit. firz þu eigi
gæfu þína. til þeſſ þrætti hann við. Guðbrand. at hann
truði ok geck við. ok þotti virðing at. hann matti ok
eigi dylia. at eigi veri þetta fyrir ſatt haft. ok þa var honum
a hendr lyſt viginu. ok þotti þa minni ſlægia
í en þeir ætluðu. er keyru þorvalld til eptirmalſ.
þat ſegia menn at Glumr mællti. þat þiki mer illa
er máʀ lætr binda vm. þo at hneckiſtikill ſe
giorr i hofði honum. þat kallaði hann ſua er i kroſſ
var ſprungit. ᴍáʀ ſegir. ᴇk munda þeſſ minnr
þurfa ef ek legðumz niðr. ok hefðag þræla
mína at ſkilldi. þa mællti Glumr. harð ſlægr var
hriſateigr nu i dag. ſueinar ſagði hann. ᴍaʀ ſegir. fyrir
þat mun þer ganga ſem harð ſlægr hafi verit. þuiat nu
muntu þuerarland hafa hlegit ór hendi þer. Glumr ſegir.
þat ætla ek at þu viter þat ogiorla. ᴍáʀ ſegir. vera má
at  vita eigi fyrir þat mun þer ganga ſem ek vita. en er
helga ſpurði tiðendin ſyſter Glumſ þa
for hon til þuerár. ok ſpurði huerſu ſonr hennar
hefði framm gengit. Glumr ſegir. eigi feck hrauſtara
mann. þa mællti hon. Sia villda ek hann dauðan.
ef eigi ero onnur faung á. þat var henni veitt ok
let hon hefia hann i vagn ok bua hogliga vm. ok
er hon kom heim. fægði hon ſár hanſ ok batt ſiðan. ok
kom ſua raði hanſ at hann mællti við menn þat voru log þar
at menn fellu iam marger at þat ſkylldi kalla
iam vegit. þott manna munr þætti vera. en
þeir er auiga vrðu. ſkylldu kioſa mann til epter
huern mæla ſkylldi. en þótt nockut kynni
þat i malum at geraz ſiðaʀ er betra þætti at hafa
annan veg koſit. þa ſkylldi eigi ſkipta
keyrinu. En er þorarinn ſpurði at þorualldr
taſalldi var lifſ. þa kauſ hann þorvalld krok broður
ſinn til epter malſ. en litlu ſiðaʀ ſpurði
hann þat at guðbrandi var eignat þat vígit ok villdi
hann þa helldr hafa annan til koſit. en þo varð
nu þeſſu framm at hallda ſem fyʀ var koſit. þeir hitta
nu eínar eyiolfſ ſon. lætr þorarinn at nu
muni hann taka til þeirra mala er þeir hofðu
með ſer talað. hann ſegir. Slikt er mer þar i hug
ſem fyʀ at barðr var veginn. Tok nu einaʀ
malit til meðferðar a þingi vm ſumarit
ok ſotti Glum þorarinn la i ſarum allt ſumarit.
ok ſua þorvalldr taſalldi. ok vrðu baðer græðder.
Glumr hafði mikinn liðſ afla. a þinginu. ok ſua
huarertueggiu. var nu leitað vm ſætter af gaufgum
frændum huarratueggiu. ok varð þat at ſættvm
at bæta ſkilldi vig Steinolfſ ſua at fram
veri færð ſykna vigfuſ Glumſ ſonar. En Guðbrandr var
ſekr vm vig þorvalldz. ok kom Glumr honum vtan. ok foru
við ſua buit heim. ok vndu þeir þorvarðr ok þorarinn illa við. ok þottiz
þorarinn enga ſemd hafa fyrir vig þorvalldz broður
ſínſ. Sat nu Glumr i virðingu vm vetrinn epter
kom vpp viſa er Glumr hafði þa nyort. Virkiſſ
ſpyʀ at verkum. vinſ hirðiſ ſif minum, erat
at manna mali. morð voru þau forðum. liɢr
þeim er hrafn of huggar. horueig talid gerua.
Einn dag er menn voru at hrafnagilſ
laugu kom þar þoruarðr hann var
gleðimaðr mikill ok hendi at morgu
gaman. hann mællti huat er komit þeirra
manna er ſkemta kunni nyium fræðum. þeir ſegia. þar
er ſkemtun oll ok gaman er þu ert. hann ſegir. ecki
þiki mer nu meira gaman. en queða. viſur
Glumſ En þar hyɢ ek at huat honum þikir
vantalið i einni viſu at hann mundi ſkorta
a vm vigin. huat ſkulum ver ætla. huert þat muni
vera eða huart er likara at Guðbrandr muni
vegit hafa þorvalld eða Glumr. þetta þiker morgum
aræðiligt. hann reið nu a fund þorarinſ ok mællti.
hugleiðt hefi ek nockut ok ſyniz mer ſem ei
muni it ſanna vppi vm vig þorvalldz krokſ. þui
at hittaz mun i queðſkap Glumſ at nockut
þikir honum vantalit vera vm vigin. þorarinn ſegir.
varla kann ek nu vpp at taka malit oðru
ſinni. þott þetta veri ſatt. mun nu vera kyrt. þat
er oraðligt. ok þo mætti kyrt vera ef eigi hefði
vm verit grafit. enu mun ek bera vpp fyrir menn
ok munu þer ſuiuirðing af fa ſua at engi
mun onnur meiri ordit hafa. þorarinn
ſegir. ohogligt liz mer malit at flytia til alþingiſſ
við frænda afla Glumſ. þorvardr ſegir. þar kann ek rad
til leggia ſtefn honum til hegraneſſ þingſ
þar attu frænda afla ok mun þar torſott at
veria malit. þorarinn ſegir. þat rað mun haft verða. ſkiliaz
at þui. Nu varar illa. ok verðr torſott allt at
fa. vm varit bio þorarinn. mal a hond Glumi til hegraneſ
þingſ. þuiat aller ſam þingiſſgoðar. þeir er þui þingi
attu at hallda voru bundnir i nauðleytum
við þorarin. en heſtum matti trautt koma ifer heiðar
fyrir ſnío. Glumr tok þat til raðſ at hann feck byrðing einn
mikinn i hond þorſteini broður ſinum. ok ſkal hann hallda
veſtr fyrir. ok koma til þingſ með herklæði ok viſtir. en
er þeir koma fyrir vlfſdali. þa brutu þeir ſkipit i ſpon
ok tyndiz þar allt ſaman menn ok fiarhlutr. Glumr
geck til þingſ með c manna ok naði eigi næʀ at tiallda
en i fiorbaugſgarði. þar var kominn einaʀ eyiolfſ
ſon með þeim eſphælíngum. voru Glumi ſend orð at hann
ſkylldi til fara. ok færa framm loguorn fyrir ſik. ɴu
gengr Glumr en eigi var meira rum gefit. en einn maðr
mátti ganga. en þar var fylkt liði tueim
megin hia en Glumi var boðit at ganga i kuiarnar
ef hann villdi til domſinſ. en þat ſyndiz honum oradligt.
ok mællti til ſinna manna. Auðſætt er nu þat at þeir þikiaz
i hendi hafa vart ráð. ma ok vera at ſua
ſe. Nu vil ek þo at þer ſnuit eigi aptr. mun ek ganga
fyſtr. en þa íj næſt mer iamframm. en þeim næſt
íííj iamframm. ok ſkulum ver renna at ok hafa ſpiotín
fyrir oſſ. ok mun klambrar veggriɴ ganga ef faſt
er fylgt. þeir gerðu ſua. ok runnu at i eínu ſkeiði
i domhringinn ok var lengi nætr aðr þeim varð
bægt fra i brott. ok gerðiz þar ſua mikil þraung
ok fauſt. ok varð þat vm ſiðir at domrinn var ſettr i annat
ſinn. ok er þeir toku at reifa malit. þa gengr
Glumr i þingbrecku. ok nefner vatta at ſol veri þa
komin a þingvoll. Siðan varði hann monnum i dom
lyriti at dema vm ſakarnar. ok varð þar niðr
at falla huert mal ſem þa var komit. riða meɴ
i brott. ok vndu eſphælingar ſtorilla við. kallar
þorarinn hann hrakligt gert hafa fyrir þeím
einaʀ ſegir. eigi liz mer ſua ſtorliott ſem þer. þuiat þar  til malſ
at taka ſem fra var horfit. Siðan riða þeir til
alþingiſſ eſphælingar með einari ok marger viner
þeirra er þeim hofðu heitið liðueizlu. i moti
Glumi. frændr Glumſ veita honum at malum til rettra laga
ok er þat af gort með vitra manna raði. ef Glumr vill vinna
eið fyrir malit. at eigi vegi hann þorvall krok. ok er marger
attu hlut í. þa ſættuz þeir at þui. at Glumr ſkylldi
vinna eíð at hann hefði eigi vegit þorvalld krok ok var á
quðit næʀ eiðrinn ſkylldi vnninn vera. vm hauſtið
at v vikum. ok er nu ſua rikt fylgt malinu
at þeir ſkyli framm hafa malit eða hann vinní
eiða i þremr hofum. i eyia firði ok eið fall ef þa
kemr eigi framm. ᴍargrætt var vm þetta mál huerſu eidar
Glumſ myndi vera eða framm fara. af eidum Glumſ
v riða menn heim af þingi. ok er Glumr heima vm
ſumarit ok er kyrt allt i heraðínu liðr
til leiðar ok riða menn til leiðar. en af leid
huarf Glumr ſua at ecki ſpurðiz til hanſ. Maʀ ſat
heima i buinu. en vm hauſtið at v vikum. þa
bauð ᴍaʀ monnum. ok var þar ſtofnat brullaup. ok
komu þar eigi færi menn til boðſ. en c Ollum þotti
kynligt boð þetta. þuiat þeir voru litilſ verðir er i hlut attu.
þar ſa menn þann aptan. at or daulum ollum
eyiafiardar. riðu ii menn ſaman eða v ok ſafnaðiz
ſaman liðit. er ofan kom i heraðit ok var þar
kominn Glumr ok Aſgrimr ok Gizorr með ccc manna. ok komu
heim vm nottina ok ſatu þar at bóði. en vm morgininn
epter. ſendi Glumr epter þorarni. ok bað hann koma
i díupa dal eigi ſidaʀ en at miðium morní. at
heyra eiðana. þorarinn veikz við. ok feck c manna
En er þeir komu til hofſinſ. þa gengu vi menn i
hofið með Glumi Gizorr ok aſgrimr. en með þorarni
einaʀ ok hlenni. enn gamli. Sa maðr er hofſeið ſkylldi
vinna. tok ſilfrbaug i hond ſér. þann er
roðinn var i nautz bloði þeſſ er til blota veri haft
ok ſkylldi eigi minna ſtanda. en ííj aura. þa
quað Glumr. ſua at ordi. at ek nefni aſgrim i vetti
annan. Gizor i þat vetti at ek vinn hofſ eið at
baugi. ok ſegi ek þat æſi at ek vark at þar ok
vak at þar. ok rauðk at þar odd ok egg er þorvalldr
krokr feck bana. liti nu a eið þeir er ſpeki
menn ero. ok við ero ſtadder. þeir þorarinn vrðu eigi
bunir at laſta. en quaðuz eigi fyʀi þann veg
heyrt hafa at orði queðit. með ſliku moti
voru eiðar vnnir i gnupafelli. ok ſua at þuer á.
þeir Gizorr ok Aſgrimr voru nockurar nætr at þuerá
ok at ſkilnaði gaf Glumr Gizori felldinn bla
en aſgrimi ſpiotið gullrekna. ok ſkilduz
viner. vm vetrin hittuz þeir þoruarðr ok þorarinn
ok ſpurði þoruardr. vann Glumr vel eiðinn. þorarinn ſegir.
ecki fundu ver at. hann ſegir. vndarliga verðr ſlikt
vm vitra menn. er ſua miſſyniz. þat hefi ek
vitað at menn hafa lyſt vigum a hendr ſer en
hitt hefi ek eigi vitað eða heyrt at menn hafi ſvarit
vm þat ſialfer at þeir hafi vegit menn. ſem
Glumr hefer gert eða huerſu matti hann meiʀ at queða.
en ſegia at hann vægi þar at. ok veri þar
at. ok ryði þar at odd ok egg er þorvalldr krokr fell
a hriſateigi. þott hann leiddi eigi ſua ſem tiðaz
er. ok mun ſia ſneypa iafnan vppi ſidan
þorarinn ſegir. Ecki hefi ek fundit þetta enda
mæðumz ek á at eiga við Glum. hann ſegir. Ef þu þikiz
mæðaz ſakir vanheilſu. þa lattu einar
taka enn malit. hann er uitr ok kynſtorr munu
honum marger fylgia. eigi ſitr. Gvdmundr hía broðer
hanſ. ok er ſa hlutrinn at hann er giarnaztr til
ef hann kemz at þuera. Epter þetta hittaz þeir einaʀ
ok bera rað ſín ſaman. ok mællti þorarinn. Ef þv
vill fyrir malinu vera. munu marger þer veita
ᴍunu ver þat ok til vinna at kaupa þer landit eigi
meira verði en Glumr keypti at þorkatli hafa.
Einaʀ ſegir. Glumr hefer nu logat. þeim lutum felldi
ok ſpioti. er vigfuſ modurfaðer hanſ gaf
honum. ok bað hann eiga. ef hann villdi hallda virðíngu
ſinni. en quað þaðan fra þuerra mundv
Nu mun ek taka við malinu ok fylgia. enn
af malum Nv byr einaʀ til vigſmalit
af nyiu til alþingiſſ. ok fiolmenna huarertueggiu.
en aðr Glumr riði heiman
dreymdi hann at marger menn veri komner þar til
þuerár at hitta frey. ok þottiz hann ſia mart
manna a eyrunum við ana. en freyr ſat á
ſtoli. hann þottiz ſpyria huerir þar veri komnir.
þeir ſegia. þetta ero frændr þiner framliðnir
ok biðium ver nu frey at þu ſer eigi a brott færðr
af þuerar landi. ok tioar ecki ok ſuarar freyrr
ſtutt ok reiðuliga. ok minniz nu a vxagiof þorkelſ
enſ hafa. hann vaknaði. ok lez Glumr verr vera við frey alla
tima ſiðan. ʀiða menn til þíngſ. ok verða þau malalok
at Glumr gengr við viginu. en i þui attu hlut
viner hanſ ok frændr at helldr ſkylldi ſættaz en ſekt
kæmi a eða vtanferð. ok ſættuz þeir a þingi at
þui at Glumr gallt þuerár land halft katli ſyni þorvallz
krokſ i foður bétr. en ſelldi halft við verði ok ſkylldi
þo bua a þau miſſari. ok varð heraðſ ſekr
ok bua eigi næʀ en i haurgardal. foru ſiðan
af þingi. Siðan keypti einaʀ landit ſem honum var heitið.
Menn einarſ komu þagat vm varit at vinna
landit. ok mællti einaʀ at þeir ſkylldi ſegia honum hvert
orð þat er Glumr mællti. Einn dag kom Glumr at mali við
þa ok ſeger ſua auð ſætt er þat at einaʀ hefer vel ſer
fengit verk menn ok er vel vnnit. a landinu. ɴu ſkipter
miklu at ſmatt ok ſtort ſe til hent. Nv
ſkulu þer her reiſa við ana vað meið. ok er konum
hægt til þuattar. at hreinſa ſtorfaut en heima
brunnar ero vander. Nu koma þeir heim
ok ſpyʀ einaʀ huat þeir Glumr mælltiz við. þeir ſegia hue
hugkuæmr hann var at ollu at vnnit veri. hann ſegir.
þotti yðr þat vera at hann villdi vel bua i hendr
mer. þeir ſegia. ſua þiker okr. Einaʀ ſegir. annan veg liz
mer. þat hyɢ ek at við þann meíð feſti hann ykr vpp
en ætli at reiſa mer níð. Nu ſkulu þer eigi fara
þo. Einaʀ færði þagat bu ſitt vm varit. en Glumr
ſat þar til enſ efſta fardagſ. En er menn voru i
brott buner. þa ſettiz Glumr i aunduegi. ok gerði eigi a brott
ganga. þott at honum veri kallat. hann lætr tiallda
ſkalann ok vill eigi ſua ſkiliaz við landit ſem kotkarlar.
hallbera dotter þorodz hialmſ ſonar var
moder Guðmundar ok einarſ hon bio þa at hanakambi.
hon kom til þuerár. ok quaddi Glum ok mællti.
Sittu heill Glumr en ecki er her nu lengr at vera.
komit hefi ek nu elldi a þuer ár land. ok geri ek þic
nu a brott með allt þitt. ok er helgat landit eínari
ſyní minum. Glumr reiſ vpp þa. ok mællti. at hon ſkylldi
gleipa kerlinga aurmuzt. en þo
reið Glumr þa i brott. ok varð litið vm auxl til beiarinſ
ok quað viſu. Rvdda ek ſem iarlar. orð lek a
þui forðum. með veðr ſtofum viðriſſ. vandilſ mer til
handa. nu hefi ek valþaugniſ vegna. varrar
ſkiðſ vm ſiðir. breiða iorð með baurðum.
bendiz mer ór hendi. Glumr bio a mauðru vollum
i haurgardal við þorgrim fiuk. ok vndi þui eigi lengr
en einn vetr. þa bio hann íj vetr i myrkardal
þa hliop þar ſkriða næʀ benum ſua at tok
ſum huſin. þa quað Glumr viſu. Munat enn ſælu men briotandi
hliota oſſ kom breiðr i buðer. bauɢr af
einu hauggi. þa er fleymarar fiora. fulkater
ver ſatum. Nu er mogrennir minna. mitt ſex tigv
vetra. þa keypti Glumr land at þuerbrecku i auxna dal
ok bio þar meðan hann lifði ok varð gamall ok ſionlaus. af hriſeyia narfa
arui het maðr er bio i hriſey.
hann hafði átt vlfeiði dottur. Jngialldz
helga ſonar hinſ magra. þeirra ſynir voru þeir eyolfr
ok klængr. þorbrandr ok þorvalldr aller voru
þeir mikilhæfer menn. frændr Glumſ. þeir klǽngr ok eyolfr.
biuggu epter foður ſinn i hriſey. Sa maðr
bio i haga er þorualldr het ok var kallaðr menni. ok
atti dottur þorðar hrafſ ſonar fra ſtockahlauðu
er helga het. Eitt var kom þorualldr or haga
við hriſey a byrðingi ok ætlaði at hallda til
fengiar. ok er klængr varð vaʀ við. rez hann til ferðar
með honum. en er þeir komu vt ór firðinum. fundu
þeir reyði nydauda. keyrðu i feſtar. ok ſigldu
með inn epter firðinum vm daginn. villdi klængr
flytia til hriſeyiar. þuiat þat var ſkemra en i haga.
en þorvalldr villdi til haga flytia ok let þat iamrett
klængr ſeger at eigi ſe þat log at flytia eigi þagat er
næſt eigu flutningar menn land. þorvalldr quez hafa
rétt at mæla. ok let þa frændr Glumſ ecki þurfa
at ganga a rettan hlut við þá. ok huat ſem
log ero þa munu ener rikari nu raða. þorvalldr
var fiolmennri þui ſinni. ok toku þeir af klængi
rekalldit nauðgum. en huartueggi þeirra var
landeigandi. klængr fór heim ok vndi illa við.
þorvalldr ok þeir hlogu at þeim klængi ok toldu
at þeir treyſti eigi a at hallda. einn morgin reis
klængr. ſnemma vpp. ok fór við fiorða mann inn i haga
kom þar ſnemma ſua er menn voru i ſuefni. þa
mællti klængr. raðſ ſkulum ver nu leita her ero naut hía garði ok
ſkulu ver þau reka a huſin. þar ſem þorvalldr huilir vnder.
ok teygium hann ſua vt. þeir gerðu ſua. ok vaknar
þorvalldr. hleypr vt. klængr hleypr at honum. ok veitte
honum bana ſár. for bratt ſiðan. ok treyſtiz eigi þar
at lyſa viginu þuiat þar var fyrir mann mart. for heim
vt til eyiar ok lyſti þar viginu. Nu eigu eptirmalit
þorarinn ok þorðr. þeir kolluðu morð verit hafa.
ok er þeſſi mal komu til þingſ. ſat Glumr heima.
en vm þíngit fór hann vt i fliot. ok i ſuarfaðardal
ok bað liðſ til feranſ domſ ok þo bað hann leyna þeſſi
fyrir ætlan. klaufi at barði ſegir. viſt vilium ver veíta
Glumi lid. hann atti hallðoru dottur arnorſ rauðkinz ok
marger hetu aðrer Glumi ſinu liði. Nu fór Glumr heim. Mal
foru fram a þingi. en epter þingit buaz þeir til feranſ
domſ ok hofðu iiij ſkip. ok xxx manna a hueriv
ok reðu þeir einaʀ ok þorarinn ok þordr fyrir ſkipunum
ok komu innan at eyiunni i nætr ellding ok ſa reyk
ifer huſunum. ok ſpurði einaʀ huart þeim ſyndiz
ſua ſem honum at reykrinn veri eigi allbláʀ. þeir ſogdu
at þeim ſyndiz ſua. einaʀ ſagði. ſua liz mer
a reykinn ſem fiolment mun vera i huſunum ok mvn
af monnum leggia reykinn. en ef þat er þa munu
ver gera raun til. ok roa vndan eyiunni. þioðſynliga.
ok munu ver þa viſir verða. ef fiolmenni er i
eyiunni. ok ſua gerðu þeir. en er eyiarmenn ſa þetta
þa hliopu þeir vt ok til ſkipanna. ok logðu epter þeím
ok var Glumr þar kominn með cc manna ok elltu þa
inn allt at odda eyri. ok varð eigi hainn feranſ domrinn.
ok fengu þeir af vuirðing eyfirðingar. ſitr
Glumr vm ſumarit i bui ſinu. hann atti ok at helga hauſtþing.
en þingſtauðin er fyrir auſtan fiorðinn
ſkamt fra kaupangi. ok fiolmentu eyfirðingar
miog. en Glumr hafði xxx eína manna. ᴍarger toludu
við Glum at hann ſkylldi eigi famennr fara. hann ſegir. lifat
mun nu it fegrſta. en við þat vni ek at ecki
hafa þeir elltan mik ſua at eigi færa ek rettleiðiſſ.
Glumr for a ſkipi inn epter firði ok gecc a land
ok til buða. en þar ero melar bratter ok lauſ grytter
a milli fiarðarinſ ok buðanna. en er Glumr kom
gagnuert buð þeirri er einaʀ atti. þa hlupu menn
fra buðunum. ok baru ſkiolldu at þeim ok hrundu
þeim af melunum. ok fell Glumr ok velltiz með
ſkiolld ſinn a eyrina ofan ok varð ecki ſaʀ. en
ííj ſpíot hafði feſt i ſkilldi hanſ. þorvalldr taſalldi
var þa kominn at landi. ok ſa at Glumi horfði
þa vvent. ok hliop ſua a land. at hann tok ár i hond
ſér. ok rann i melinn vpp. ok ſkaut arinni
til Guðmundar rika. ok kom a ſkiolldinn ok gekk
hann i ſunðr ok kom arar hlutrinn fyrir brioſt honum
ok fell hann i ouit. ok var borinn i fiorum ſkautum
til buðar. Siðan eggiuðu huarer aðra atgaungu
ok ſkutuz a. ok borðuz grioti. ok varð haurð
hrið. ok vrðu marger ſarer. ok aller ſogðu a eína
lund. at eigi mætti faer menn vaſkligaʀ veriaz
en þeir Glumr. þeir einaʀ. ſottu at faſt. þa gengv
menn i milli. ok lauk ſua at íj menn fellu af Glumi
klængr narfa ſon ok grimr eyrarleggr. broðer
halldoru konu Glumſ. þa quað bruſi halla ſon viſu
þeſſa. Hofum ver af vigum veit ek orð a þui borða
ſtoðſ við ſtyrimeiða. ſtafngaundul lut iafnan.
þo hyck fúr viðu foru. fleygarz en
mik varði. beiði hlauck fyrir brecku. blikſ
harðara miklu. Einaʀ quað viſu. Þraunguer varð a
þingi þremia linz at rinna. varat i ala eli auðlattr
fyr mel brattan. þa er marſtettar mattið
mæfilſ við þraum ſæfar. geira niotr a grioti.
geſtilſ klauf of feſta. þa quað Glumr viſu i moti
attiz herr með hættu. hanga tyſſ at ganga
þo tiair þeim at hætta. þeckiligt fyr brecku
þa er dynfuſar diſir. dreyra ſuellz a eyri
breið óx brognum mæða. bloðſ ſkialldader
ſtoðum. Sva var ſett malum. at i faðma
fellz víg klængſ ok þorvalldz ór haga. þat var
ok iafnt latið víg Grimſ eyrarleggſ. ok averki við
Guðmund ok vndi Glumr illa við malalok. ſem hann quað i viſu
þeirri er hann orti ſiðan. Jllt er a iorð of orðit. alldr
boluar miog ſkalldi. liðit er meſt it meira.
mitt líf heðinſ drifu. er oveginſ eigi eyrarleɢſ
fyr ſeggium. grimſ i gaundlar flaumi.
gefnar ma ek of hefna. þat var eitt ſumar
er þeir riðu af þingi bræðr. Guðmundr ok einaʀ
at Glumr bauð monnum til ſín ok ſendi menn vpp til auxnadalſ
heiðar at bioða þeim bræðrum heim. ok
lez vilia at nu ſættiz þeir heilum ſattum þuiat ek
em nu fyrir elli ſaukum til engiſſ fæʀ. ok mun
ek þeim eigi til matar einſ bioða. Glumr var þa ſíonlauſſ.
hann let vorð hallda a vm ferð þeirra. Guðmundr
villdi þiggia boðit. en einaʀ villdi eigi. ok reið ſinum
megin ár huaʀ þeirra. var Glumi ſagt at annaʀ
flokrinn reið. þangat. þa mun einaʀ eigi
vilia þiggia boðit. hann er ſua tortryɢr. at hann
truir engum manni. þat er ſagt at einaʀ kallaði
a Guðmund. ok mællti. þar mun ek koma a morgin
ef þu kemr i kuelld. en Gudmundr hugſaðe
þat er hann mællti. þa mun þat ætlan þín at þu eiger
at mæla epter mik. Snyr hann nu epter einari
þetta er ſagt Glumi at huargi ſnyr. þagat. þat er
illa þa quad Glumr. þuiat þat hafða ek ætlat ef
ek genga moti þeim at ek ſkyllda eigi beggia
miſſa. hann hafði ſax brugðit vnder ſkickíu
ok voru þau lok viðſkipta þeirra Glumſ ok eyfirðinga
en þa er kriſtní kom vt hingat tok Glumr ſkirn
ok lifði ííj vetr ſiðan ok var byſkupaðr i banaſott
af kol byſkupi ok andaðiz i huitauaðum.
þa bío ᴍaʀ Glumſ ſon i fornhaga. ok hafði þar latit
kirkiu gera. ok var Glumr þar iarðaðr ok ſua ᴍáʀ þa
er hann anðaðiz. ok mart annaʀa manna þuiat langa hrið
var engi kirkia i haurgar dal nema ſu
ein. þat er manna at Glumr hafi verit xx vetr meſtr
hofðingi i eyiafirði. en aðra xx vetr enguir
meiri. en til iafnſ við hann. þat er ok mal manna
at glumr hafi verit bezt vm ſik allra vigra manna.
her a landi. ok lykr þar ſogu Glumſ.
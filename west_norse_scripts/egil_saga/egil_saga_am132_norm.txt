Ulfr het maðr. ſon bialfa ok hall beru
dottur vlfſ hinſ óarga. hon var
ſyſtir hallbiarnar halftrollz.
i ʀafniſtu foður ketilſ hægſ.
Vlfr var maðr ſua mikill
ok ſterkr at eigi voru hanſ iafningiar
en er hann var a vnga alldri. la hann i
vikingu ok heriaðe. með honum var i felagſkap ſa
maðr er kallaðr var berðlu kari. gofugr maðr ok hinn
meſti afrekſ maðr at afli ok aræði hann var berſerkr
þeir vlfr attu einn ſioð bader. ok var með þeim hin kærſta
vinatta. En er þeir reðuz ór hernaði. for kari til buſſ ſinſ
i berðlu. hann var maðr ſtor auðigr. kari attiiij. born
het ſon hanſ eyvindr lambi. annaʀ auluir hnufa. dotter
hanſ het ſalbiorg. hon var kuenna vænſt. ok ſkorungr mikill.
hennar feck vlfr. for hann þa ok til bua ſinna. Vlfr
var maðr auðigr bæði at londum ok lauſum aurum. hann tok
lendz manz rett ſua ſem haft hafðu langfeðgar
hanſ ok gerdiz maðr rikr. Sua er ſagt at vlfr var
buſyſlumaðr mikill var þat ſiðr hanſ at riſa vpp ardegiſſ
ok ganga þa vm ſyſlur manna. eða þar er ſmiðer voru
ok ſia yfer fenat ſinn. ok akra. en ſtundum var hann a tali við
menn þa er raða hanſ þurftu. kunni hann til allz goð rað at
leggia. þuiat hann var foruitri. ᴇn dag huern er at kuelldi
leið. þa gerðiz hann ſtyɢr ſua at faer menn mattu orðum við
hann koma var hann kuelldſuæfr. þat var mal manna at hann
veri miog hamrammr. hann var kallaðr kuelldulfr. þau kuelldulfr
attuij. ſonu. het hinn ellri þorolfr en
hinn yngri grimr. En er þeir voxu vpp þa voru þeir bader menn
miklir ok ſterker ſua ſem faðer þeirra var var þorolfr manna
venſtr ok geruiligaſtr hann var likr modur frændum
ſinum gledimaðr mikill auʀ ok akafamaðr mikill
i ollu ok hinn meſti kaupmaðr var hann vinſæll af ollum
monnum. Grimr var ſuartr maðr ok líotr. likr feðr ſinum
bæði yferliz ok at ſkaplyndi. giordiz hann vmſyſlumaðr
mikill. hann var hagr maðr a tre ok iarn ok giordiz hinn
meſti ſmiðr. hann for ok opt vm vetrum i ſildfiſki með
lagnar ſkutu ok með honum huſkarlar marger. En er þorolfr
var a tuitugſ alldri þa bioz hann i hernat. feck kuelldulfr
honum langſkip. Til þeirrar ferðar reðuz ſyner berðlukara
eyvindr ok auluer. þeir hofðu lid mikit ok
annat langſkip ok foru vm ſumarit i viking ok
ſer fiar ok hofdu hlutſkipti mikit. þat var nockur
ſumur er þeir lagu i viking. en voru heima vm
vetrum með feðrum ſinum. hafði þorolfr heim marga
dyr gripi ok færði foður ſinum ok moður. var
þa bæði gott til fiar ok mannuirðingar. kuelldulfr
var þa miog a efra alldri en ſynir hanſ voru roſkner.
Avðbiorn het þa konungr yfer firðafylki. hroalldr
het iarl hanſ. en þorer ſon
iarlſinſ. þa var atli hinn miofi iarl. hann bio
a gaulum hanſ born voru þau hallſteinn holmſteinn herſteinn.
ok ſolueig hin fagra. þat var a einu hauſti at
fiolmennt var a gaulum at hauſtbloti. þa ſa auluer
hnufa ſolueigu ok giorði ſer vm tiðt ſiðan bað hann
hennar en iarlinum þotti mannamunr ok villdi eigi
gipta hana. Siðan orti auluer morg manſaungſ
kuæði. ſua mikit giorði auluer ſer vm ſolueigu.
at hann let af herforum. ok voru þa i herforum þorolfr ok eyvindr
lambi.
aralldr
ſon halfdanar ſuarta hafði tekit arf
epter foður ſinn. hann hafði þeſſ heit ſtreingt
at lata eigi ſkera har ſitt ne kemba fyʀ en hann veri
eínualldz konungr yfer noregi. hann var kallaðr haralldr lufa. ſiðan
barðiz hann við þa konunga er næſter voru ok ſigraði þa. ok
ero þar langar fraſagner. Siðan eignaðiz hann vpplond.
þaðan for hann norðr i þrandheim ok atti þar
margar orroſtur aðr hann yrði einualldi yfir ollum
þrændalogum. Siðan ætlaðiz hann at fara norðr
i naumu dal a hendr þeim bræðrum herlaugi ok hrollaugi
er þa voru konungar yfer naumudal En er þeir bræðr
ſpurðu til ferðar hanſ. þa geck herlaugr i haug þann
með xij.ta mann er aðr hofðu þeir gera latið þria vetr.
var ſiðan haugrinn aptr lokinn. en hrollaugr
konungr velltiz ór konungdomi ok tok vpp iarlſ rétt ok for
ſiðan a valld haralldz konungſ ok gaf vpp riki ſitt.
Sua eignaðiz haralldr konungr naumdælafylki. ok haluga
land. Setti hann þar menn yfer riki ſitt. Siðan bioz
haralldr konungr or þrandheimi með ſkipaliði ok for ſuðr a
mæri. atti þar orroſtu við hunþiof konung ok hafði
ſigr fell þar hunþiofr þa eignaðiz haralldr konungr
norðmæri ok raumſ dal. En ſaului klofi
ſon hunþiofſ hafði vndan komiz ok fór hann a ſunnmæri
til arnuiðar konungſ ok bað hann ſer fulltingſ
ok ſagði ſua. þott þetta vandræði hafi nu borit
oſſ at hendi. þa mun eigi langt til at ſama vandræði
mun til yðuar koma. þuiat haralldr ætla ek
at ſkiott man her koma þa er hann hefer alla menn þrælkat
ok aþiað ſem hann vill a norð mæri ok í
ravmſ dal. ᴍunu þer hinn ſama koſt fyrir hondum eíga
ſem vær attum at veria fe yðuart ok frelſi ok
koſta þar til allra þeirra manna er yðr er lidſ at van
ok vil ek bioðaz til með minu liði moti þeſſum ofſa
ok viafnaði En at odrum koſti munu þer vilia
taka vpp þat rað ſem naumdælar gerdu at ganga
með ſialfuilia i anauð ok geraz þrælar harallz. þat
þótti foður mínum ſigr at deyia i konungdomi með ſæmð
helldr en geraz vnder maðr annarſ konungſ a gamalſ alldri
hyɢ ek at þer muni ok ſua þikia. ok oðrum þeim er nockurer
ero borði. ok kappſmenn vilia vera. Af ſlikum
fortolum var konungrinn faſtraðinn til þeſſ at ſamna liði ok veria
land ſitt. bundu þeir ſaului þa ſam lag ſitt. ok ſendu
orð auðbirni konungi. er reð fyrir firða fylki at hann ſkylldi
koma til liðſ við þa. En er ſendimenn komu til auðbiarnar
konungſ ok baru honum þeſſa orðſending. þa réz
hann vm við vini ſina. ok reðu honum þat aller at ſamna liði
ok fara til motz við mæri ſem honum voru orð til ſend.
uðbiorn konungr let ſkera vpp heror ok fara herboð
vm allt riki ſitt. hann ſendi menn til rikiſmanna at boða
þeim til ſín. En er ſendimenn konungſ komu til kuelldvlfſ
ok ſogðu honum ſin erendi. ok þat at konungr vill at kuelldvlfr
komi til hanſ. með alla huſkarla ſína. kuelldvlfr ſvarar ſua þat mvn
konungi ſkyllt þikia at ek fara með honum. ef hann ſkal
veria land ſitt ok ſe heriat i firðafylki. en hitt ætla
ek mer alloſkyllt at fara norðr a mæri ok beriaz þar ok
veria land þeirra. Er yðr þat ſkiotaz at ſegia þa er þer
hittið konung yðuarn at kuelldvlfr mun heima ſitia vm
þetta herhlaup. ok hann mun eigi herliði ſafna ok eigi gera ſina
þa heimanferð at beriaz moti haralldi lufu
þuiat ek hyɢ at hann hafi þar byrði gnoga hamingiu
er konungr vaʀ hafi eigi krepping fullan. foru
ſendimenn heim til konungſ. ok ſogðu honum erendiſlok ſin
n kuelldvlfr ſat heima at búm ſinum.
Avðbiorn konungr for með lið ſitt þat er honum fylgdi
norðr a mæri ok hitti þar arnuid konung ok
ſaulua klofa. ok hofðu þeir aller ſaman
her mikinn haralldr konungr var þa ok norðan kominn
með ſinu liði ok varð fundr þeirra fyrir innan ſolſkel
var þar orroſta mikil ok mannfall mikit i huaʀatueggiu
liði. Þeir fellu or haralldz liði. iarlar
íj. aſgautr ok aſbiorn. ok íj. ſynir hakonar hlaðaiarlſ
griotgarðr ok herlaugr ok mart annat ſtormenni.
En af liði mæra arnuiðr konungr ok auðbiorn
konungr. en ſaului klofi komz vndan a flotta
ok var ſiðan vikingr mikill. ok gerði opt ſkaða mikinn
a riki haralldz konungſ ok var kallaðr ſaului klofi.
Epter þat lagði haralldr konungr vnder ſik ſunnmæri. Vemundr
broder auðbiarnar konungſ hellt firðafylki
ok gerðiz þar konungr yfer. þetta vm hauſtið ok gerðu menn þat
rað með haralldi konungi at hann ſkylldi eigi fara ſuðr vm ſtað a
hauſt degi. þa ſetti haralldr konungr ʀognualld Jarl
yfer mæri huaratueggiu. ok raumſdal ok hafði vm
ſik mikit fiolmenni. þat ſama hauſt veittu ſynir
atla heimfavr at aului hnufu. ok villdu drepa
hann. þeir hofðu lið ſua mikit at auluer
hafði enga viðſtoðu ok komz með hlaupi vndan.
for hann þa norðr a mæri ok hitti þar haralld
konung ok geck auluer til handa honum ok for norðr til
þrandheimſ með konungi vm hauſtið. ok komz hann i hina
meſtu kærleika við konung. ok var með honum lengi ſiðan.
ok gerðiz ſkalld hanſ. þann vetr for rognvalldr
Jarl it iðra vm eidſio ſuðr i fiorðu ok hafði
nioſner af ferðum vemundar konungſ ok kom vm nótt þar ſem
heiter nauſtdalr ok var vemundr þar a veizlu
tok þar ʀogvalldr Jarl huſ a þeim ok brendi konunginn
inni með ix. tigum manna. Epter þat kom berdlukari
til ʀognuallz Jarlſ með langſkip alſkipat
ok foru þeir baðer norðr a mæri. tok Rognualldr
ſkip þau er att hafði vemundr konungr. ok allt
þat lauſafe er hann feck. berdlukari for þa norðr
til þrandheimſ a fund haralldz konungſ ok gerðiz hanſ
maðr. Vm varit epter fór haralldr konungr ſuðr með landi
með ſkipa her. ok lagði vnder ſik fiorðu ok
fialir. ok ſkipaði þar til rikiſſ monnum ſinum.
hann ſetti hroalld Jarl yfer firða fylki. haralldr konungr var miog giorhugall
þa er hann hafði eignaz þau fylki er nykomin
voru i valld hanſ vm lenda menn ok rika buendr. ok alla þa er
honum var grunr a at nockurrar vppreiſtar var af van.
þa let hann huern gera annat huart at geraz hanſ þionoſtumann
eða fara af landi a brott. en at þriðia koſti
ſæta afarkoſtum eða lata lifit. en ſumer voru hamlaðer
at hondum eða fotum. Haralldr konungr eignaðiz
i hueriu fylki oðul oll. ok allt land. bygt ok v bygt. ok
iamuel ſioinn ok votnin. ok ſkylldu aller buendr
vera hanſ leiglendingar. Sua þeir er a morkina ortu
ok ſaltkarlarner ok aller veiðimenn. bæði á ſio ok
landi þa voru aller þeir honum lyðſkyllder. En af þeſſi aþian flyðu
marger menn af landi a brott ok bygðuz þa margar
auðner viða bæði auſtr i iamta land. ok helſingaland. ok veſtrland.
Suðr eyiar dyflinnar. ſkidi irland normandi
a vallandi kataneſ a ſkotlandi. ok hiallt landi færeyiar.
ok i þann tima fanz iſland.
konungr giordi ord kuelldul fi
Haralldr konungr la með her ſinn i fiorðum. hann ſendi
menn þar vm land a fund þeirra manna er eigi hofðu
komit til hanſ er hann þottiz erendi við eiga. konungſ ſendimenn
komu til kuelldvlfſ ok fengu þar goðar viðtokur
þeir baru vpp erendi ſin. ſogðu at konungr villdi at kuelldvlfr
kæmi a fund hanſ. hann hefer ſogðu þeir ſpurn af at þu
ert gofugr maðr ok ſtorættaðr. muntu eiga koſt
af honum virðingar mikillar. er konungi mikit kapp a þui
at hafa með ſer þa menn at hann ſpyʀ at afrekſ meɴ
ero at afli ok hreyſti. kuelldvlfr ſuaraði. Sagði at hann var þa gamall
ſua at hann var þa ecki herfæʀ at vera vti a herſkipum.
mun ek nu heima ſitia. ok lata af at þíona
konungum. þa mællti ſendi maðr. lattu þa fara ſon
þinn til konungſ hann er maðr mikill ok garpligr. mun konungr
gera þik lendan mann ef þu vill þiona honum. Ecki
vil ek ſagði grimr geraz lendr maðr meðan faðer
minn lifer. þuiat hann ſkal vera yfer maðr minn. meðan hann lifer.
Sendimenn foru i brott. en er þeir komu til konungſ ſogðu
þeir honum allt þat er kuelldvlfr hafði ræðt fyrir þeim. konungr varð
við ſtyɢr ok mællti vm nockurum orðum. ſagði at þeir mundu
vera menn ſtorlater. eða huat þeir mundu fyrir
ætlaz. Auluer hnufa var þa næʀ ſtaddr ok bað konung
vera eigi reiðan. Ek mun fara a fund kuelldvlfs
ok mun hann vilia fara a fund yðuarn þegar er hann veit
at yðr þiker mali ſkipta. Siðan fór auluer a fund
kuelldvlfſ ok ſagði honum at konungr var reiðr ok eigi mundi duga
nema annaʀ huaʀ þeirra feðga færi til konungſ. ok
ſagði at þeir myndi fa virðing mikla af konungi.
ef þeir villdi hann þyðaz. Sagði fra mikit ſem
ſatt var at konungr var goðr monnum ſinum. bæði til fiar
ok metnaðar kuelldvlfr ſagði at þat var hanſ hugboð at
ver feðgar munim ecki bera gæfu til þeſſa konungſ
ok mun ek ecki fara a fund hanſ. En ef þorolfr
kemr heim i ſumar þa mun hann auðbeðinn
þeſſar farar. ok ſua at geraz konungſ maðr. Segðu ſua konungi
at ek mun vera vinr hanſ. ok alla menn þa er at mínum
orðum lata hallda til vinattu við hann. Ek mun
ok hallda hinu ſama vm ſtiorn ok vmboð af hanſ hendi.
ſem aðr hafða ek af fyʀa konungi. ef konungr vill at
ſua ſe. ok enn ſiðaʀ ok ſia huerſu ſemz með oſſ konungi.
Siðan for auluer aptr til konungſ ok ſagði honum at kuelldvlfr
mundi ſenda honum ſon ſinn. ok ſagði at ſa
var betr til fallinn er þa var eigi heima. let konungr þa vera
kyrt. for hann þa vm ſumarit inn i ſogn. en er havſtaði
bioz hann at fara norðr til þrandheimſ.
af þorolfi ok eyuíndi
Þorolfr kuelldvlfſ ſon ok eyuindr
lambi komu vm hauſtið heim or viking.
fór þorolfr til foður ſinſ. taka þeir feðgar
þa tal ſín i millí. ſpyʀ þorolfr epter huat verit hefer
i erendum þeirra manna er haralldr ſendi þagat kuelldvlfr ſagði
at konungr hafði til þeſſ orð ſent at kuelldvlfr ſkylldi geraz maðr hanſ
eða ſonr hanſ annaʀhuaʀ. huerneg ſuaraðir. þu kuað þorolfr
ek ſagða ſua ſem mer var i hug at ek munda alldri
ganga a hond haralldi konungi. ok ſua mundu þið gera
baðer ef ek ſkyllda raða. ætla ek at þær
lykter muni a verða at ver munim alldrtila hliota
af þeim konungi. þat verðr allmiog a annan veg ſagði þorolfr.
en mer ſeger hugr vm. þuiat ek ætla mik ſkulu af honum
hliota hinn meſta frama. ok til þeſſ em ek faſtraðinn
at fara a fund konungſ ok geraz hanſ maðr. ok þat hefi ek
ſannſpurt at hirð hanſ er ſkiput afrekſ monnum einum.
þiki mer þat allfyſiligt at koma i þeirra ſuit ef
þeir vilia við mer taka. ero þeir menn halldner miklu betr
en aller aðrer i þeſſu landi. Er mer ſua fra ſagt
konungi at hann ſe hinn milldazti af fegiofum við menn ſina ok
eigi ſiðr þeſſ auʀ at gefa þeim framgang. ok veita riki þeim
er honum þikia til þeſſ fallner. en mer ſpyrſt a þann veg til
vm alla þa er bakuerpaz vilia við honum. ok þyðaz eigi hann með
vinattu ſem aller verði ecki at manna. ſtauckua ſumer
af landi a brott. en ſumer geraz leigu menn. þiki mer þat vndarligt
fader vm ſua vitran mann ſem þu ert. ok metnaðargiarnan
er þu villder eigi með þockum taka
vegſemd þa er konungr bauð þer. en ef þu þikiz
vera forſpaʀ vm þat at ver munim hliota af konungi þeſſum
ofarnat. ok muni vilia vera vaʀ vuinr. hui fortu
eigi þa til orroſtu i moti honum með konungi þeim er þu ert
aðr handgenginn. Nu þiki mer þat o ſæmiligaz at
vera huarki vinr hanſ ne vuinr. Epter geck þat kuað
kuelldvlfr. er mer bauð hugr vm at þeir mundu enger ſigrfaur
fara er borðuz við haralld lufu norðr a mæri.
En ſlikt ſama mun þat vera ſatt at haralldr mun
verða at miklum ſkaða minum frændum
En þu þorolfr munt raða vilia athofnum
þinum. Ecki ottumz ek þat þottu komer i ſueit með
hirð monnum haralldz. at eigi þikir þu hlutgengr eða
iafn hinum fremſtum i ollum mannraunum. Varaz
þu þat at eigi ætlir þu hof fyrir þer eða keppiz við þer
meiri menn. En eigi muntu fyrir vægia at helldr En
er þorolfr bioz a brott. þa leiddi kuelldvlfr hann ofan til ſkips.
huarf til hanſ ok bað hann vel fara ok bað þa heila hittaz.
af biorgolfi
Biorgolfr het maðr a haloga landi hann bio i torgum.
hann var lendr maðr rikr
ok auðigr. En halfbergriſi at afli
ok vexti ok kynferð. hann átti ſon er het bryniolfr.
hann var likr fedr ſínum. biorgolfr var þa
gamall ok ondut kona hanſ. ok hafði hann ſellt i hendr
oll rað ſyni ſinum ok leitað honum kuanfangſ.
bryniolfr atti helgu dottur ketilſ hængs
or hrafniſtu. barðr er nefndr ſonr þeirra. hann var
ſnemma mikill ok friðr ſynum ok varð hinn meſti
atgeruiſ maðr. þat var eitt hauſt at þar var gilldi
fiolmennt ok voru þeir biorgolfr feðgar i gilldinu
gaufgazter menn. þar var hlutaðr tuimenningr
a auptum ſem ſiðuenia var til. En þar at gilldinu
var ſa maðr er haugni het. hann atti bu i leku
hann var maðr ſtoraudigr. allra manna friðaztr ſynum
vitr maðr ok ættſmaʀ ok hafði hafiz af ſialfum
ſer. hann atti dottur allfriða er nefnd er hilldiriðr
hon hlaut at ſitia hia biorgolfi. tauluðu
þau mart vm kuelldit. leiz honum mærin
fogr. litlu ſiðaʀ var ſlitið gilldinu. þat ſama
hauſt gerði biorgolfr gamli heimanfor ſína
ok hafði ſkutu er hann atti. ok axxx. menn. hann kom
framm i leku ok gengu þeir heim til huſſxx. enx.
gættu ſkipſ. en er þeir komu a bæinn þa geck
haugni a mot honum ok fagnaðí vel. bauð
honum þar at vera með ſinu foruneyti. en hann þektiz
þat. ok gengu þeir inn i ſtufu. en er þeir hofðu
afklæðz ok tekit vpp yferhafner þa let haugní
bera inn ſkaptker ok mungát. hilldiriðr bondadottir
bar aul geſtum. biorgolfr kallar til ſín haugna
bonda ok ſeger honum at erendi er þat hingat at ek vil at
dotter þín fari heim með mer ok mun ek nu gera til hennar
lauſabrullaup en haugni ſa engan annan ſinn koſt
en lata allt ſua vera ſem biorgolfr villdi. biorgolfr keypti
hana með eyri gullz. ok gengu þau i eina reckíu
bæði. for hilldiriðr heim með biorgolfi i torgar. bryniolfr
let illa yfer þeſſi raða gerð. þau biorgolfr ok hilldiriðr
attuíj. ſonu. het annaʀ harekr en annaʀ
hrærekr. Siðan andaz biorgolfr. en þegar hann var vt
hafiðr. þa let bryniolfr hilldiriði a brott fara með ſonu
ſina. for hon þa i leku til foður ſinſ ok fædduz
þar vpp. ſyner hilldiriðar. þeir voru menn frider ſynum litler vexti.
vel viti borner. liker moðurfrændum ſinum þeir voru
kallader hilldiriðar ſynir litilſ virði bryniolfr þa ok let
þa ecki hafa af foður arfi þeirra. hilldiriðr var erfingi
haugna ok tok hon ok ſynir hennar arf epter hann. ok biuggu
þa i leku ok hofðu auð fíar. þeir voru miog
iamalldrar barðr bryniolfſ ſon ok hilldiriðar ſynir. þeir feðgar
bryniolfr ok biorgolfr hofðu lengi haft finnferð ok finnſkatt.
Norðr a haloga landi heiter fiorðr veſter þar
liɢr ey i firðinum ok heiter aloſt mikil ey ok goð. i
henni heiter béʀ a ſandneſi. þar bio maðr er ſigurðr
het. hann var auðgaztr norðr þar. hann var lendr maðr. ok ſpakr
at viti. Sigriðr het dotter hanſ ok þotti koſtr beztr
a haloga landi. hon var einberni hanſ. ok atti arf at taka
epter Sigurð foður ſinn. barðr bryniolfſ ſon gerði heiman ferð
ſina. hafði ſkutu. ok axxx. manna. hann for norðr i aloſt.
ok kom a ſandneſ til ſigurðar. barðr hefer vppi orð ſín ok bað
ſigriðar. þui mali var vel ſuarað ok likliga ok kom ſua at
barði var heitið meyiunni rað þau ſkylldu takaz
at oðru ſumri. ſkylldi þa barðr ſækia norðr þangat raðit
Haralldr konungr hafði þat ſumar
ſent orð rikiſmonnum. þeim er voru a haloga landi. ok
ſtefndi til ſín þeim er aðr hofðu eigi verit a fund
hanſ. var bryniolfr raðinn til þeirrar ferðar ok með honum barðr
ſon hanſ. foru þeir vm hauſtið ſuðr til þrandheimſ. ok hittu
þar konung. tok hann við þeim allfeginſamliga. gerðiz þa bryniolfr
lendr maðr konungſ. feck konungr honum veizlur miklar aðrar.
en aðr hafði hann haft. hann feck honum ok finn ferd. konungſ ſyſlu
a fialli ok finnkaup. Siðan fór bryniolfr a brott ok heim til
bua ſinna. en barðr var epter ok gerðiz konungſ hirð maðr. Af ollum
hirð monnum virði konungr meſt ſkalld ſin. þeir ſkipuðu
annat aunduegi þeirra ſat innaſt auðun illſkællda
hann var ellztr þeirra. ok hann hafði verit ſkalld halfdanar
ſuarta fauður haralldz konungſ. þar. næſt ſat þorbiorn
hornklofi. ᴇn þar næſt ſat auluer hnufa
ᴇn honum it næſta var ſkipat barði. hann var þar kallaðr
barðr huiti. eða barðr ſterki. hann virðiz þar vel
huerium manni. með þeim aului hnufu var felagſkapr
mikill. þat ſama hauſt komu til haralldz konungſ þeir þorolfr
kuelldvlfſ ſon ok eyuindr lambi. ſonr berdlukara. fengu þeir þar
goðar viðtokur. þeir hofðu þangat ſneckiu tuitugſeſſu
vel ſkipaða er þeir hofdu aðr haft í víking.
þeim var ſkipat i geſtaſkala með ſueit ſina.
þa er þeir hofðu þar dualiz til þeſſ er þeim þótti timi til at
ganga a fund konungſ. geck þar með þeim berðlu kari. ok
auluer hnufa. þeir kueðia konung. þa ſeger auluer hnufa
at þar er kominn ſonr kuelldvlfſ. ſem ek ſagða yðr i ſumar at kuelldvlfr
mundi ſenda til yðuar. munu yðr heit hanſ oll foſt
megu þer nu ſia ſannar iartegner at hann vill vera vin
yðuaʀ fullkominn. er hann hefer ſent ſon ſinn hingat
til þionoſtu við yðr ſua ſkoruligan mann ſem þer megut
nu ſia. er ſu bæn kuelldvlfſ ok allra var at þu taker
við þorolfi vegſamliga ok gerir hann mikinn mann
með yðr. konungr ſuarar vel mali hanſ. ok kuez ſua gera ſkylldu
ef mer reyniz þorolfr iamuel mannaðr ſem hann er ſynum
fulldrengiligr. Siðan gerðiz þorolfr handgenginn konungi
ok geck þar i hirðlog en berðlukari ok eyuindr lambi
ſon hanſ foru ſuðr með ſkip þat er þorolfr hafdi norðr haft.
for þa kari heim til bua ſinna. ok þeir eyuindr bader
þorolfr var með konungi ok viſaði konungr honum til ſætiſſ milli þeirra
auluiſ hnufu ok barðar. ok gerðiz með þeim ollum hinn
meſti felagſkapr. þat var mal manna vm þorolf ok
barð at þeir veri iafner at friðleik ok a voxt ok afl ok alla
atgerui. Nu er þorolfr þar i allmiklum kærleikum
af konungi ok baðer þeir barðr. En er vetrinn leið af ok ſumar
kom. þa bað barðr ſer orlofſ konung at fara at vitia
raðſ þeſſ er honum hafði heitið verit. hit fyʀa ſumar. En
er konungr viſſi at barðr atti ſkyllt erendi. þa lofaði hann
honum heimferð. En er hann feck orlof. þa bað hann þorolf
fara með ſer norðr þagat. ſagði hann ſem ſatt var at hann myndi
þar mega hitta marga frændr ſina gaufga
þa er hann mundi eigi fyʀ ſéét hafa eða við kannaz.
þorolfi þotti þat fyſiligt. ok fa þeir til þeſſ orlof af
konungi. buaz ſiðan hofðu ſkip gott ok foruneyti
foru þa leið ſína er þeir voru buner. en er þeir koma i torgar
þa ſenda þeir ſigurði menn ok lata ſegia honum at barðr
mun þa vitia raða þeirra er þeir hofðu bundit
með ſer hit fyʀa ſumar. Sigurðr ſeger at hann vill þat allt
hallda ſem þeir hofðu mællt. gera þa akueðit vm brullaupſtefnu.
ok ſkulu þeir barðr ſækia norðr þagat a
ſandneſ. en er at þeirri ſtefnu kom þa fara þeir bryniolfr
ok barðr. ok hofðu með ſer mart ſtormenni. frændr
ſina ok teingda menn. var þat ſem bardr hafdi ſagt at þorolfr
hitti þar marga frænðr ſina þa er hann hafði
ecki aðr við kannaz. þeir foru til þeſſ er þeir komu a ſandnes.
ok var þar hin pruðligſta veizla. En er lokit var veizlunni
for barðr heim með konu ſína ok dualdiz heima
vm ſumarit ok þeir þorolfr baðer. en vm hauſtit
koma þeir ſuðr til konungſ. ok voru með honum vetr annan. a þeim
vetri andaðiz bryniolfr. en er þat ſpyʀ barðr at honum
hafði þar arfr tæmz þa bað hann ſer heim farar leyfiſſ.
en konungr veitti honum þat. ok aðr þeir ſkildiz gerðiz barðr
lendr maðr ſem faðer hanſ hafði verit. ok hafði a konungi veizlur
allar þuilikar ſem bryniolfr hafði haft. barðr fór
heim til bua ſinna ok gerðiz bratt hofðingi mikill
en hilldiridar ſynir fengu ecki af arfinum þa helldr
en fyʀ. barðr atti ſon við konu ſinni ok het ſa grimr. þórolfr
var með konungi ok hafði þar virðingar miklar.
aralldr konungr bauð vt leidangri miklum ok dro ſaman
ſkipaher. ſtefndi til ſin liði viða vm
lond. hann fór or þrandheimi ok ſtefndi ſuðr
i land. hann hafði þat ſpurt at herr mikill var ſaman dreginn
vm agder ok rogaland ok haurðaland ok viða til ſafnat.
bæði ofan af landi ok auſtan or vik. ok var þar
mart ſtormenni ſaman komit ok ætlar at veria land
fyrir haralldi konungi. haralldr konungr hellt norðan liði ſinu. hann hafði
ſialfr lið mikit. ok ſkipat hirð ſinni þar var i ſtafni.
þorolfr kuelldvlfſ ſon ok barðr huíti. ok ſynir berðlukara
auluer hnufa. ok eyuindr lambi. En berſerker
konungſxíj. voru i ſoxum. Fundr þeirra var ſuðr a rogalandi
i hafrſ firði. var þar hin meſta orroſta
er haralldr konungr hafði atta ok mikit mannfall i huarratueggiu
liði. lagði konungr framarliga ſkip ſitt
ok var þar ſtraunguſt orroſtan. en ſua lauk. at
haralldr konungr feck ſigr. En þar fell þorer haklangr konungr
af augðum. En kiotui hinn auðgi flyði ok allt lið
hanſ. þat er vpp ſtoð nema þat er til handa geck epter
orroſtuna. þa er kannat var lið haralldz konungſ var mart
fallit ok marger voru miog ſarer. þorolfr var ſaʀ miog
en barðr meiʀ. ok engi var oſaʀ a konungſ ſkipinu
fyrir framan ſiglu. nema þeir er eigi bitu iarn en þat voru
berſerker. þa let konungr binda ſár manna ſinna
ok þackaði monnum framgongu ſina. ok veitti giafir
ok lagði þar meſt lof til er honum þotti makligaz.
ok het þeim at auka virðing þeirra. nefndi til þeſſ ſkipſtiornarmenn
ok þar næſt ſtafnbua ſína ok adra
frambyggia. þa orroſto atti haralldr konungr ſiðarſt innan landz
ok epter þat feck hann enga viðſtoðu ok eignaðiz hann ſiðan
land allt. konungr let græða menn ſína þa er lifſ var avðit.
en veita vm buð dauðum monnum. þann ſem þa var
ſiðuenia til. þorolfr ok barðr lagu i ſarum. toku
ſár þorolfſ at groa en barðar ſar gerðuz banvæn.
þa let hann kalla konung til ſín ok ſagdi honum ſua
ef ſua verðr at ek deyia ór þeſſum ſarum þa vil ek
þeſſ biðia yðr at þer latið mik raða fyrir arfi minum
en er konungr hafði þui iatað. þa ſagði hann arf minn
allan vil ek at taki þorolfr. felagi minn ok frendi
lond ok lauſa aura. honum vil ek ok gefa konu mina
ok ſon minn til vppfæzlu. þuiat ek trvi honum til þeſſ bezt allra
manna. hann feſtir þetta mal ſem log voru til at leyfi konungſ. Siðan
andaz barðr ok var honum veittr vm bunaðr ok var
hann harmdauði miog. þorolfr varð heill ſara ſinna. ok
fylgdi konungi vm ſumarit. ok hafði fengit allmikinn
orð ſtir. konungr for vm hauſtið norðr til þrand heimſ þa
biðr þorolfr orlofſ at fara norðr a haloga land at vitia
giafar þeirrar er hann hafði þegit vm ſumarit at barði
frænda ſinum. konungr lofar þat. ok gerir með orð ſending
ok iartegner at þorolfr ſkal þat allt fa er barðr gaf
honum. lætr þat at ſu giof var gior með raði konungſ. ok hann vill
ſua vera lata. giorer konungr þa þorolf lendan mann
ok veiter honum þa allar veizlur þær ſem aðr hafði
barðr haft. fær honum finnferdina með þuilikum ſkildaga
ſem áðr hafði haft barðr. konungr gaf þorolfi
langſkip gott með reiða ollum. ok let bua ferð hanſ
þaðan ſem bezt. Siðan fór þorolfr þaðan ferð
ſína. ok ſkilduz þeir konungr með hinum meſta kærleik
En er þorolfr kom norðr i torgar. þa var honum þar vel fagnat.
Sagði hann þa frafall bardar. ok þat með at barðr
hafði gefit honum epter ſik. land ok lauſa aura
ok kuanfang þat er hann hafði aðr att. berr framm
ſiðan orð konungſ ok iartegner. En er ſigriðr heyrði þeſſi
tiðendi þa þotti henni ſkaði mikill epter mann
ſinn. En þorolfr var henni aðr miog kunnigr ok viſſi
hon at hann var hinn meſti merkiſ maðr. ok þat giaforð var
allgott. ok með þui at þat var konungſ boð þa ſa hon þat at raði
ok með henni vinir hennar at heitaz þorolfi. ef þat
veri feðr hennar eigi imoti ſkapi. Siðan tok þorolfr
þar við forraðum ollum ok ſua við konungſ ſyſlu. þorolfr
gerði heimanfaur ſina ok hafði langſkip ok a
næʀl.x manna. ok fór ſiðan er hann var buinn norðr
með landi ok einn dag at kuelldi kom hann i aloſt a
ſandneſ. logðu ſkip ſitt til hafnar. en er þeir hofðu
tialldat ok vm buiz. for þorolfr vpp til bæiar
meðxx menn. Sigurðr fagnaði honum vel
ok bauð honum þar at vera. þuiat þar voru aðr kunnleikar
miklir með þeim ſiðan er mægð hafði
tekiz með þeim ſigurði ok barði. Siðan gingu þeir
þorolfr inn i ſtofu ok toku þar giſting. Sigurðr
ſettiz a tal við þorolf ok ſpurði at tiðendum. þorolfr ſagði
fra orroſto þeirri er verit hafði vm ſumarit ſuðr a landi ok fall margra
manna þeirra er ſigurðr viſſi deili a. þorolfr ſagði at barðr
mágr hanſ hafði andaz ór ſarum þeim er hann feck i orroſto. þotti
þat baðum þeim hinn meſti ſkaði. þa ſeger þorolfr ſigurði huat
verit hafði i einkamalum með þeim bárði aðr hann andaðiz
ok ſua bar hann fram orðſendingar konungſ. at hann villdi
þat allt halldaz lata. ok ſyndi þar með iartegner. Siðan
hof þorolfr vpp bonorð ſitt við ſigurð ok bað ſigriðar dottur hanſ.
Sigurðr tok þui mali vel. ſagði at marger hluter helldu til
þeſſ. ſa fyrſtr at konungr vill ſua vera lata. ſua þat at barðr
hafði þeſſ beðit. ok þat með at þorolfr var honum kunnigr ok honum
þotti dotter ſin vel gipt. var þat mal auðſótt við
ſigurð. foru þa fram feſtar. ok akueðin brullaupsſtefna
i torgum vm hauſtið. for þa þorolfr heim til bus
ſínſ ok hanſ forunautar ok bio þar til veizlu mikillar
ok baud þagat fiolmenni miklu var þar mart
frænda þorolfſ gaufugra. Sigurðr bioz ok norðan ok
hafði langſkip mikit ok mannual gott. var at
þeirri veizlu it meſta fiolmenni. bratt fanz þat at þorolfr
var auʀ maðr ok ſtormenni mikit. hafði hann vm ſik
ſueit mikla. en bratt gerðiz koſtnaðarmikit
ok þurfti faung mikil. þa var ár gott ok auðuellt
at afla þeſſ er þurfti. a þeim vetri andaðiz sigurðr
a ſandneſi. ok tok þorolfr arf allan epter hann. var þat
allmikit fe. þeir ſynir hilldiriðar foru a fund þorolfſ
ok hofu vpp tilkall þat er þeir þottuz þar eiga vm fe
þat er att hafði biorgolfr faðer þeirra. þorolfr ſagði ſua
þat var mer kunnigt of bryniolf ok enn kunnara vm
barð at þeir voru mandomſmenn ſua miklir at þeir mundu
hafa miðlat ykkr þat af arfi biorgolfſ
ſem þeir viſſi at rettindi veri til. var ek næʀ þui
at þið hofut þetta ſama akall við barð ok heyrðiz
mer ſua ſem honum þætti þar engi ſannyndi til
þuiat hann kallaði ykr frillu ſonu. harekr ſagdi
at þeir mundu vitni til fa at moder þeirra var
mundi keypt. en ſatt var þat at við leituðum
ecki fyrſt þeſſa mala við bryniolf broður ockarn.
var þar ok með ſkylldum at ſkipta. en af barði
ventu við ockr ſæmdar i alla ſtaði. vrdu ok
eigi long var viðſkipti en nu er arfr þeſſi kominn
vnder oſkyllda menn okkr. ok megu við nu eigi
með ollu þegia yfer miſſu ockaʀi. En vera kann at
enn ſe ſem fyʀ ſa rikiſſ munr at við faim eigi rett af
þeſſu mali. fyrir þer ef þu vill engi vitni heyra þau
er við hofum framm at flytia at við ſem menn aðalborner.
þorolfr ſegir þa ſtyɢliga. þui ſiðr ætla ek ykr arfborna
at mer er ſagt moðer yckur veri með valldi
tekin ok hernumin heim hofð. Epter þat ſkildu
þeir þeſſa ræðu.
vm ferð þorolfſ
Þorolfr gerði
vm vetrinn ferð ſína a fiall vpp ok hafdi með
ſer lið mikit eigi minna en níu tigu manna.
en aðr hafði vandi a verit at ſyſlumenn hofðu
haftxxx. manna en ſtundum færa. hann hafði
með ſer kaupſkap mikinn. hann gerði bratt ſtefnulag
við finna ok tok af þeim ſkatt. ok átti við þa kaupſtefnu.
for með þeim allt i makendum
ok i vinſkap en ſumt með hræzlugæði. þorolfr for
viða vm morkina. En er hann ſotti auſtr a fiallit
ſpurði hann at kylfingar voru auſtan komner
ok foru þar at finnkaupum en ſumſtaðar með
ránum. þorolfr ſetti til finna at níoſna vm ferð kylfinga.
en hann for epter at leita þeirra ok hitti i einu boli
xxx. manna ok drap alla ſua at engi komz vndan.
en ſiðan hitti hann ſamanxv. eðaxx. allz drapu
þeir næʀc. manna ok toku þar vgrynní fiar ok komu
aptr vm varit við ſua buit. for þorolfr þa til buſſ ſínſ
a ſandneſ ok ſat þar lengi. vm varit let hann gera langſkip
mikit ok a drekahofut. let þat bua ſem bezt
hafði þat norðan með ſer. þorolfr ſopaz miog vm fong
þau er þa voru a halugalandi. hafði menn ſina i ſildveri
ok ſua i ſkreiðfiſki. ſeluer voru ok nog ok eɢver.
let hann þat allt at ſer flytia. hann hafði alldregi færa
frelſingia heíma enc. hann var auʀ maðr ok giøfull
ok vingaðiz miog við ſtormenni. alla þa menn er honum
voru i nánd. hann giorðiz rikr maðr ok lagði mikinn hug
a vm ſkipabunat ſinn ok vapna.
þorolfr baud konungi
aralldr konungr fór þat ſumar a haluga land. ok voru geruar
veizlur i moti honum bæði þar er hanſ bu voru
ok ſua gerðu lender menn ok riker bændr
þorolfi bío veizlu imoti konungi ok lagði a koſtnat
mikinn var þat akueðit næʀ konungr ſkylldi þar koma
þorolfr bauð þangat fiolda mannz. ok hafði þar allt
it bezta mannual þat er koſtr var. konungr hafði næʀ ccc. manna
er hann kom til veizlunnar. en þorolfr hafði fyrirv. hundrut manna.
þorolfr hafði latið bua korn hloðu mikla er þar var ok latið
leggia becki í ok let þar drecka. þuiat þar var engi ſtofa
ſua mikil er þat fiolmenni mætti allt inni vera. þar voru
ok feſter ſkilldir vmhuerfiſſ i huſinu. konungr ſettiz i haſæti.
n er alſkipat var it efra ok it fremra. þa ſaz konungr vm
ok roðnaði. ok mællti ecki. ok þottuz menn finna at hann var
reiðr. veizla var hin pruðligſta. ok oll faung hin
beztu. konungr var helldr okatr. ok var þarííj. nætr ſem ætlat
var. þann dag er konungi ſkylldi brott fara geck þorolfr til hanſ ok bað
at þeir ſkylldu fara ofan til ſtrandar. konungr gerði ſua þar
flaut fyrir landi dreki ſa er þorolfr hafði gera latið með tiolldum
ok ollum reiða. þorolfr gaf konungi ſkipit. ok bað at
konungr ſkylldi ſua virða ſem honum hafði til gengit. at
hann hafði fyrir þui haft fiolmenní ſua mikit at þat veri konungi
vegſemd en ecki fyrir kappſ ſaker við hann. konungr tok þa vel
orðum þorolfſ ok gerði ſik þa bliðan ok katan. laugðu
þa ok marger goð orð til. ſogðu ſem ſatt var at veizlan
va hin vegſamligſta ok vt leizlan hin ſkauruligſta.
ok konungi var ſtyrkr mikill at ſlikum monnum. ſkilduz
þa með kærleik miklum. fór konungr norðr a halugaland
ſem hann hafði ætlat. ok ſneri aptr ſuðr er a leið ſumarit.
for þa enn at veizlum þar ſem fyrir honum var buit.
af hildiridar ſonum
illdiriðar ſynir foru a fund konungſ.
ok buðu honum heim tilííí. natta veizlu. konungr
þektiz bod þeirra ok kuað a næʀ hann mundi þar
koma. En er at þeirri ſtefnu kom. þa kom konungr þar með lið
ſitt ok var þar ecki fiolmenn fyrir. en veizla fór fram it
bezta. var konungr allkatr. harekr kom ſer i ræðu
við konung. ok kom þar ræðu hanſ at hann ſpyʀ vm ferder konungſ. þær er
þa hofðu verit vm ſumarit. konungr ſagði ſlikt er hann ſpurði.
kuað alla menn hafa ſer vel fagnat. ok
miog huern epter fongum ſinum. Mikill munr ſagði
harekr mun þeſſ hafa verit at i torgum mundi
veizla fiolmennuz konungr ſagði at ſua var. harekr
ſegir. þat var viſ van. þuiat til þeirrar veizlu var meſt
aflat. ok baru þer konungr þar ſtorligar gæfur til er sua
ſneriz at þer komut i engan lifſ haſka. fór
þat ſem likligt var at þu vart vitraztr ok hamingiumeſtr.
þuiat þu grunaðer þegar at eigi mundi
allt af heilu vera. er þu ſatt fiolmenni þat it mikla
er þar var ſaman dregit. en mer var ſagt at
þu letir allt lið þitt iafnan með aluæpni vera
eða hafðer varð havlld oruɢ bæði nott ok dag
konungr ſa til hanſ. ok mællti. hui mæler þu ſlikt harekr
eða huat kantu þar af at ſegia. hann ſegir huart
ſkal ek mæla i orlofi konungr. þat er mer likar. mælðu ſegir konungr
þat ætla ek ſegir harekr. ef þu konungr huerſ mannz orð er
menn mæla heima epter hugþocka ſinum huer akurun
þat þiker er þer veitið ollu mannfolki. En
yðr er þat ſannaſt at ſegia konungr at alþyduna ſkorter
ecki annat til motgangſ við yðr. en dirfð ok forſtiora
En þat er ecki vndarligt ſagði hann vm ſlika menn ſem þorolfr
er at hann þikiz vmframm huern mann. hann ſkorter eigi afl
eigi friðleik. hann hefer ok hirð vm ſik ſem konungar. hann hefer morð
fíar. þott hann hefði þat eína er hann ætti ſialfr. En hitt
er meira at hann lætr ſer iamheimillt annaʀa
fe ſem ſitt þer hafit ok veitt honum ſtorar veizlur. ok
var nu buit við at hann mundi þat eigi vel launa. þuiat þat
er ydr ſannaz fra at ſegia. þa er ſpurðiz at þer
forut norðr a haloga land með eigi meíra liði. en
þer hofðut ccc manna. þa var þat her ráð manna at
her ſkylldi heʀ ſaman koma ok taka þik af lifi
konungr ok allt lið þitt ok var þorolfr hofðingi þeirrar raðagiordar
þuiat honum var þat til boðit at hann ſkylldi
konungr vera yfer haleygiafylki ok naumdælafylki.
for hann ſiðan vt ok inn með huerium firði. ok vm allar eyiar
ok dro ſaman huern mann er hann feck ok huert vapn
ok for þat þa ecki leynt at þeim her ſkylldi ſtefna i ·
moti haralldi konungi til orroſto. en hitt er ſatt konungr þott þer
hefðit lið nockuru minna þa er þer funduz at buandkorlum
ſkaut ſkelk i bringu þegar þeir ſa ſigling
yðra. var þa hitt rað tekit at ganga a moti yðr
með bliðu ok bioða til veizlu en þa var ætlat ef þer yrðit
drukner ok lægit ſofandi at veita yðr atgongu.
með elldi ok vapnum. ok þat til iartegna ef ek hefi
rett ſpurt at yðr var fylgt i kornhlauðu eina
þuiat þorolfr villdi eigi brenna vpp ſtofu ſina nyia ok
vandaða miog. þat var enn til iartegna at huert huſ var
fullt af vapnum ok herklæðum en þa er þeir fengu
engum velræðum við yðr komit toku þeir þat rað ſem
hellzt var til. drapu ollu a dreif vm þeſſa fyrirætlan. ætla
ek þat alla kunna at dylia þeſſa raða. þuiat fair hygg
ek at ſik viti ſaklauſa ef hit ſanna kemr vpp.
v er þat mitt rað konungr. at þu taker þorolf til þín ok later
hann vera i hirð þinni. bera merki þitt ok vera i ſtafni
a ſkipi þinu. til þeſſ er hann fallinn allra manna bezt
n ef þu villt at hann ſe lendr maðr þa fa honum veizlur
ſuðr i fiorðum. þar er ættirni hanſ allt. megu
þer þa ſia yfer at hann geriz eigi of ſtorr. en fa her ſyſlu
a haloga landi i hond þeim monnum er hófſmenn ſe. ok
yðr munu með trvleik þiona. ok her eigu kyn. ok þeirra
frændr hafa her aðr haft. þuilikt ſtarf ſkulu við
bræðr vera buner ok boðner til ſlikſ ſem þer vilit okkr
til nyta. hafði faðer ockarr her lengi konungſ ſyſlu
varð honum þat vel i hondum. er yðr konungr vand ſetter her
menn yfer til forraða. þuiat þer munut her ſialldan koma
ſialfer. her er litið landz megín til þeſſ at þer farit með her
yduarn. ok munuð þat eigi optaʀ gera at fara higat
með fa liði þuiat her er avtryɢt lið mart. konungr reiddiz
miog við ræður þeſſar ok mællti þo ſtilliliga ſem hann var
vanr iafnan þa er hann fretti þau tiðendi er míkilſ
voru verð. hann ſpurði þa huart þorolfr veri heima
i torgum. harekr ſagði at þeſſ var engi van er þorolfr
ſua viti borinn at hann mundi kunna ſer at vera eigi firer
liði yðru konungr. þuiat honum myndi þeſſ van at eigi ſkylldi
aller ſua halldinorðer at þu konungr munder vaʀ
verda við þeſſi tiðendi. for hann norðr i aloſt þegar er hann ſpurði
at þer vorut norðan a leið. konungr ræddi fátt vm
þeſſi tiðendi fyrir monnum. en fanz þat a at hann mundi trvnat
a feſta þeſſa orð ræðu er honum var ſagt. for konungr ſiðan
ferðar ſinnar. leiddu hilldiriðar ſynir hann virðuliga a brott
með giofum. en hann het þeim vinattu ſinni. þeir bræðr gafu
ſer erendi inn i naumudal ok foru ſua i ſuig
við konung at þeir hittu hann at auðru hueriu. tok hann
iafnan vel mali þeirra.
af þorgiſli giallanda
Þorgilſ giallandi het maðr. hann var heima maðr þorolfſ
ok hafði af honum meſta virðing huſkarla
hanſ. hann hafði fylgt þorolfi þa er hann var
í vikíng. var þa ſtafn bui hanſ. ok merkiſſ maðr
þorgilſ hafði verit i hafrſ firði. i lidi haralldz
konungſ. ok ſtyrði þa ſkipi þui er þorolfr atti ok hann hafði
haft i viking. þorgilſ var rammr at afli ok hinn meſti
hreyſtimaðr. konungr hafði veitt honum vingiafer
epter orroſto ok heitið vinattu ſinni. þorgilſ var forſtiori
fyrir bui i torgum. þa er þorolfr var eigi heima. hafði þorgilſ
þa þar rað. en er þorolfr hafði heiman
farit. þa hafði hann til greitt finnſkatt þann allan
er hann hafði haft af fialli ok konungr atti ok feck i hendr
þorgiſli. ok bað hann færa konungi ef hann kæmi eigi
heim aðr vm þat er konungr færi norðan ok ſuðr vm. þorgilſ
bio byrðing mikinn ok goðan er þorolfr atti. ok
bar þar a ſkattinn ok hafði næʀxx. monnum.
Sigldi ſuðr epter konungi. ok fann hann inn i naumudal. En er
þorgilſ kom a fund konungſ. þa bar hann konungi kueðiu þorolfſ.
ok ſagdi at hann for þar með finnſkatt. þann er þorolfr ſendi
honum. konungr ſa til hanſ ok ſuarar engu. ok ſa menn at hann
var reiðr. geck þa þorgilſ abrott. ok ætlaði at fa
betra dagrað at tala við konung. hann kom a fund auluiſ
hnufu. ok ſagði honum allt ſem farit hafði ok
ſpurði ef hann viſſi nockut til hueriu gegndi. Eigi veit
ek þat ſagði hann. hitt hefi ek fundit at konungr þagnar
huert ſinn er þorolfſ er getið ſiðan er ver vorum i leku. ok
grunar mik af þui at hann muni rægðr vera. þat veít ek
vm hilldiriðar ſonu. at þeir ero longum a einmælum við konung.
en þat er auðfundit a orðum þeirra at þeir ero vuinir
þorolfſ. En ek mun þeſſa bratt viſſ verða af konungi.
Siðan for auluer til fundar við konung. ok mællti. þorgilſ giallandi
er her kominn vinr yðuaʀ með ſkatt þann er
komin er af finnmork ok þer eigut ok er ſkattrinn
miklu meiri en fyʀ hefer verit ok miklu betri
vara er honum tiðt vm ferð ſína. Gior ſua vel konungr
gack til ok ſe. þuiat engi mun ſeeð hafa iamgoða
grauoru konungr ſuarar engu ok geck þo þar er ſkipit lá
þorgilſ bar þegar vpp voruna ok ſyndi konungi. En er konungr
ſa at þat var ſatt at ſkattrinn var miklu meiri.
ok betri en fyʀ hafði verit. þa hof honum helldr vpp
brun. ok matti þorgilſ þa tala við hann hann færði konungi
biorſkinn nockur er þorolfr ſendi honum. ok enn fleiri
dyrgripi er hann hafði fengit a fialli. konungr gladdiz
þa ok ſpyʀ huat til tiðenda hefði vorðit vm ferðir
þeirra þorolfſ. þorgilſ ſagði þat allt greiniliga. þa
mællti konungr. Skaði mikill er þat er þorolfr ſkal eigi vera
tryɢr mer eða vera bana maðr minn. þa ſuoruðu marger er hia
voru ok aller a eina lund. Sogðu at vera mundi rog
illra manna. ef konungi veri ſlikt ſagt. en þorolfr mundi oſannr
at vera. kom þa ſua at konungr kuez þui mundu helldr af
trva. var konungr þa lettr i ollum ræðum við þorgilſ ok ſkilduz ſatter
en er þorgilſ hitti þorolf ſagði hann honum allt ſem farit hafði.
af þorolfui
Þorolfr fór þann vetr enn
a morkina ok hafði með ſer næʀc. manna. for hann
enn ſem hinn fyʀa vetr. atti kaupſtefnu.
við finna ok fór viða vm morkina. En er hann ſotti langt
auſtr. ok þar ſpurðiz til ferðar hanſ. þa komu kuener til hanſ
ok ſogðu at þeir voru ſender til hanſ. ok þat hafði giort faravið
konungr af kuenlandi at kirialar heriuðu a land hanſ. En hann
ſendi til þeſſ orð at þorolfr ſkylldi fara þagat ok veita honum
lið. fylgdi þat orðſending at þorolfr ſkylldi hafa iammikit
hlutſkipti ſem konungr. en hueʀ manna hanſ ſem þrir kuener
En þat voru log með kuenum at konungr ſkylldi hafa or lutſkipti
þriðiung við liðſmenn. ok vm framm at afnámi bíorſkinn
oll ok ſafala ok aſkraka. þorolfr bar þetta fyrir liðſmenn
ſina. ok bauð þeim koſt a huart fara ſkylldi eða
eigi. En þat keru fleſter at hætta til er fefang la við ſua mikit.
ok var þat af raðit at þeir foru avſtr með ſendi monnum.
Finn mork er ſtorliga við. gengr haf fyrir veſtan ok þar af firðer
ſtorer. Sua ok fyrir norðan ok allt auſtr vm en fyrir ſunnan
er noregr ok tekr morkin naliga allt it efra ſuðr
ſua ſem halugaland it ytra. En auſtr fra naumudal
er iamtaland ok þa helſingaland. ok þa kueinland. þa finnland
þa kirialaland. En finnmork liɢr fyrir ofan þeſſi oll lond.
ok ero viða fiallbygðer vpp a morkina. ſumpt i dali
en ſumpt með votnum. a finnmork ero votn furðiga
ſtor ok þar með votnunum marklond ſtór. en há fioll
liggia epter endilangri morkinni. ok ero þat kallader kiler
En er þorolfr kom auſtr til kuenlandz ok hitti konung farauið
þa buaz þeir til ferðar. ok hofðuííj. hundrut manna. en
norðmenn it fiorða hundrat ok foru it efra vm finnmork
ok komu þar framm er kirialar voru a fialli. þeir er fyrr
hofðu heriat a kueni. En er þeir urðu varer við vfrið
ſofnuðuz þeir ſaman. ok foru i mot ventu ſer enn
ſem fyʀ ſigrſ. En er orroſta tokz gingu norðmenn
hart framm. hofðu þeir ſkiolldu enn trauſtari en kuener.
Sneri þa mann falli i lið kiriala. fell mart
en ſumer flyðu. fingu þeir farauið konungr ok þorolfr þar ogrynní
fiar. ſneru aptr til kuenlandz. en ſiðan fór þorolfr
ok hanſ lið a morkina. ſkildu þeir farauið konungr með
vinattu. þorolfr kom af fiallinu ofan i vefſni fór
þa fyſt til buſſ ſinſ a ſandneſ. dualdiz þar vm hrið
for norðr vm varit með liði ſinu til torga. En er hann
kom þar. var honum ſagt at hilldiriðar ſynir hofðu verit vm
vetrinn i þrandheimi með haralldi konungi. ok þat með
at þeir mundu ecki af ſpara at rægia þorolf við
konung. Var þorolfi mart ſagt fra þui huert efni þeir hofðu
i vm rogit. þorolfr ſvarar ſua. eigi mun konungr trva þui þott ſlik
lygi ſe vpp borin fyrir hann. þuiat her ero engi efni til þeſſa. at ek
muna ſuikia hann. þuiat hann hefer marga luti giort ſtórvel
til mín. en engan lut. illa. ok er at fiʀ at ek mundi
vilia gera honum meín þott ek ætta þeſſ koſti at ek
vil miklu helldr vera lendr maðr hanſ. en heita konungr ok veri
annaʀ ſamlendr við mik. ſa er mik mætti gera
at þræli ſer ef villdi.
illdiriðar ſynir hofðu verit þann vetr með haralldi konungi
með tolfta maɴ.
ok hofðu með ſer heimamenn ſina ok nabua
þeir bræðr voru optliga a tali við konung ok fluttu enn
a ſomu leið mal þorolfſ. harekr ſpurði. likaðe
yðr vel finnſkattrinn konungr er þororlfr ſendi yðr
vel ſagði konungr. þa mundi yðr mart vm finnaz
ſegir harekr. ef þer hefðit allan þann ſem þer attuð. En nu fór
þat fiaʀi. var hitt miklu meiri hlutr er þorolfr dro vnder
ſik. hann ſendi yðr at giof biorſkinnííj. En ek
veit viſt at hann hafði epterííj. tigu þeirra er þer attuð
ok hyɢ ek at ſlikan mun hafi farit vm annat.
Satt mun þat konungr ef þu fær ſyſluna i hond okkr bræðrum
at meíra fe ſkulu við færa þer. En allt þat er þeir
ſogðu a hendr þorolfi þa baru faurunautar þeirra
vitni með þeim. kom þa ſua at konungr var hinn reiðazti.
af þorolfui
Þorolfr fór vm ſumarit ſuðr
til þrandheimſ a fund haralldz konungſ ok hafði þar
með ſer ſkatt allan ok mikit fe annat. ok ix.
tigu manna ok alla vel buna. En er hann kom til konungſ var þeím
ſkipat i geſta ſkala ok veitt þeim it ſtormannligſta.
Epter vm daginn geck auluer hnufa til þorolfſ
frænda ſinſ. toluðuz þeir við. Sagði auluer
at þorolfr var þa hropaðr miog ok konungr hlyddi a ſlikar
fortolur.
Þorolfr bað aului byria mal ſitt við konung. þuiat ek mun ſagði
hann vera ſkamtalaðr fyrir konungi. ef hann vill helldr trua rogi
vandra manna. en ſannyndum ok einurð er hann mun reyna
at mer. Annan dag kom auluer til motz við þorolf
ok ſagði at hann hefði ræðt mal hanſ við konung. Veit ek nu
eigi ſagði hann giorr en aðr. huat honum er i ſkapi Ek ſkal
þa ſialfr ganga til hanſ ſegir þorolfr. Giorði hann ſua. Geck
til konungſ. þa er hann ſat yfer matborði. ok er hann kom inn heilſaði
hann konungi. konungr tok kueðiu hanſ. ok bað þorolfi gefa
at drecka. þorolfr ſagði at hann hafði þar ſkatt
þann er konungr atti er kominn var af finn mork. ok
enn fleiri luti hefi ek til minníngar við yðr konungr
þa er ek hefi yðr at færa. Veit ek at þui
mun mer vera ollu bezt varit er ek hefi gert
til þacka yðuaʀa. konungr ſegir at ecki matti hann uenta
at þorolfi nema goðſ eina. þuiat ek em engiſſ
ſegir hann annarſ af verðr. en þo ſegia menn nockut
tuent til. huerſu varfæʀ þu munt vm vera huerneg
mer ſkal lika. eigi er ek þar fyrir ſonnu hafðr ſegir þorolfr. ef nockurer
ſegia þat at ek hafa otruleika lyſt við ydr
konungr. hyɢ ek at þeir muni vera þiner viner meiri en ek
er ſlikt hafa vpp borit fyrir þer. en hitt er lioſt at
þeir mundu vilia vera vuiner miner fullkomner. En þat er
ok likaz at þeir komiz þar at keyptu ef ver ſkulum
einer við eigaz. Siðan geck þorolfr a brott. En annan
dag epter greiðir þorolfr ſkattinn af hendi.
ok var konungr við ſtaddr. ok er þat var allt greiðt. þa bar
þorolfr framm biorſkinn nockur. ok ſafala. ſagðe
at þat vill hann gefa konungi. Marger mælltu er þar voru
hia ſtadder at þat var vel gert ok var vinattu fyrir vert
konungr ſagði at þorolfr hafði þar ſealfr ſer laun
fyrir ſkapit. þorolfr ſagði at hann hefði með trvleik gert allt
þat er hann kunni til ſkapſ konungſ. ok ef enn likar honum eigi. þa
mun ek fa ecki at gort. var konungi þat kunnigt þa er
ek var með honum ok i hanſ ſueit. hueria með ferð ek hafða
en þat þiki mer vndarligt ef konungr ælar mik nu annan
mann. en þa reyndi hann mik. konungr ſegir. Vel fortu.
þorolfr. með þinum hattum er þu vart með oſſ. ætla ek
þat enn bezt af at gera at þu farer til hirðar minnar
tak við merki minu ok ver fyrir oðrum hirðmonnum. mun þa
engi maðr rægia þik ef ek ma yfer ſia nott ok dag.
hueriar með ferðer þu hefer. þorolfr ſa til beggia handa
ſer þar ſtoðu huſkarlar hanſ. hann mællti. Trauðr
mun ek af hendi lata ſueit þeſſa muntu raða
konungr nafngiptum við mik. ok veizlum þinum. En ſeitunga
mina mun ek ecki af hendi lata.
meðan mer endaz faung til þott ek vela vm
mina koſti eína. Er hitt bæn min ok vili at þer
konungr farit at heimboði til mín ok heyrit þa orð
þeirra manna er þu truir. huert vitni þeir bera mer vm
þetta mal. gerit þa epter ſem yðr finnaz ſannindi til.
konungr ſuarar ok ſeger at eigi mun hann optaʀ veizlu þiggia at þorolfi
Geck þorolfr þa i brott ok bioz ſiðan til heim ferðar.
En er hann var i brott farinn. þa feck konungr i hond
hilldiriðar ſonum ſyſlu þa a halugalandi. er aðr hafðe
þorolfr haft. ſua finnferð. konungr kaſtaði eigu ſinni a
bu i torgum ok allar þær eigner er bryniolfr hafdi
att. feck þat allt til varðueizlu hilldiriðar ſonum. konungr
ſendi menn með iartegnum a fund þorolfſ at ſegia
honum þeſſa tilſkipan ſem hann hafdi gert. ſiðan tok þorolfr
ſkip þau er hann átti ok bar þar a lauſa fe allt þat
er hann matti með fara. ok hafði með ſer alla menn ſina.
bæði frelſinga ok þræla. for ſiðan norðr a ſandneſ
til buſſ ſinſ. hafði þorolfr þar eigi minna fiolmenní
ok eigi minni rauſtn.
af hildiridar ſonum
Hilldiriðar ſynir toku við ſyſlu a halugalandi mællti
engi maðr
i moti fyrir riki konungſ. en morgum þotti þetta ſkipti
miog imoti ſkapi. þeim er voru frændr
þorolfſ eða viner. þeir foru vm vetrinn a fiall. ok hofðu
með ſerxxx. manna. þotti finnum miklu minni
vegr at þeſſum ſyſlumonnum en þa er þorolfr fór greiddiz
allt miklu verr gialld þat er finnar ſkylldu
reiða. þann ſama vetr for þorolfr vpp a fiall með
c. manna. for þa þegar auſtr a kuenland. ok hitti farauið
konung. Giorðu þeir þa rað ſitt. ok reðu þat at fara
a fiall en ſem hinn fyʀa vetr ok hofðucccc.
manna. ok komu ofan i kiriala land. hlupu þar
i bygðer er þeim þotti ſitt færi vera. fyrir fiolmenniſſ
ſaker. heriuðu þar ok fíngu of fiar foro
þa aptr er a leið vetrinn vpp a morkina
For þorolfr heim vm varit til buſſ ſínſ. hann hafdi þa menn
i ſkreiðfiſki i vagum. en ſuma i ſildfiſki ok leítaði
allz konar fanga til buſſ ſinſ. þororlfr
atti ſkip mikit þat var lagt til hafſ. þat var vandað at
ollu ſem meſt. ſteint miog fyrir ofan ſío. þar fylgdi
ſegl ſtafat með vendi blam ok rauðum. allr var
reiði vanðaðr miog með ſkipinu. þat ſkip lætr þorolfr
bua ok feck til huſkarla ſína með at fara let þar
a bera ſkreið ok huder. ok voru líoſa. þar let hann ok fylgia
grauoru mikla. ok aðra ſkinna voru. þa er hann hafði
haft af fialli. ok var þat fe ſtor mikit. Skipí
þui let hann hallda veſtr til englandz at kaupa ſer
klæði ok aunnur faung þau er hann þurfti. helldu
þeir ſkipi þui ſuðr með landi ok ſiðan i haf ok komu framm
a englandi. fengu þar goða kaupſtefnu hloðu
ſkipit með hueiti ok hunangi. vini ok klæðum ok helldu
aptr vm hauſtið. þeim byriaði vel. komu at
haurðalandi. Þat ſama hauſt foru hilldiriðar ſynir
með ſkatt ok færðu konungi. en er þeir reiddu ſkattinn af
hendi. þa var konungr ſialfr við. ok ſa. hann mællti. er nu allr ſkattrinn
af hondum reiddr. ſa er þið tokut við a finnmork.
ſua er ſogðu þeir. bæði er nu ſagði konungr ſkattrinn
miklu minni ok veʀ af hendi golldinn en þa
er þorolfr heimti ok ſogðu þer at hann færi illa með ſyſlunni.
Vel er þat konungr ſegir harekr. er þu hefer hugleitt
huerſu mikill ſkattr er vanr at koma af finnmork
þuiat þa veiztu giorr huerſu mikilſ þer miſſit. ef þorolfr
eyðir með ollu finnſkattinum fyrir yðr. ver vorum
i vetrxxx. manna a morkinni ſua ſem fyʀ hefer verit vandi
ſyſlumanna. Siðan kom þar þorolfr meðc. manna. Spurdv
ver þat til orða hanſ at hann ætlaði af lifi at tak okkr bræðr
ok alla þa menn er okr fylgðu. ok fann hann þat til ſaka er
þu konungr hafðer ſellt okr i hendr ſyſlu þa er hann villdi
hafa. Sa ver þann hellzt varn koſt at firraz funð
hanſ. ok forða oſſ. ok komu ver fyrir þa ſok ſkamt fra bygðum a fiallit.
En þorolfr fór vm alla morkina. með her manz. hafði
hann kaup oll. gulldu finnar honum ſkatt. En hann bazt i þui
at ſyſlumenn yðrer ſkylldu ecki koma a morkina.
ætlar hann at geraz konungr yfir norðr þar. beði yfer morkinni
ok haluga landi. ok er þat vndr er þer latid honum huetuetna
hlyða. ᴍunu her ſonn vitni til finnaz vm fiardratt þaɴ
er þorolfr hefer af morkinni. þuiat knauʀ ſa er meſt var a
haluga landi var buinn i var a ſandneſi ok kallaðiz
þorolfr eiga einn farm allan þann er a var. hyɢ ek
at næʀ veri hlaðinn af grauoru ok þar hyɢ ek at finnaz
mundi biorr ok ſafali meiri en þat er þorolfr færði
þer ok for með þorgilſ giallandi. ætla ek at hann hafi
ſiglt veſtr til englandz. En ef þu vill vita ſannindi
af þeſſu. þa halldit til nioſn vm ferð þorgilſ. þa er hann ferr
auſtr þuiat ek hyɢ at a ecki kaupſkip hafi komit
iammikit fe a varum daugum. ætla ek þat ſannaz at
ſegia at þer konungr eigit huern penning þann er þar var
a. þetta ſonnuðu forunautar hanſ allt er harekr ſagði.
en her kunnu enger i moti at mæla.
Sigtryɢr ſnarfari ok halluarðr harðfari.
hetu bræðríj. þeir voru með haralldi konungi vikuerſkir
menn var moður ætt þeirra a veſt folld ok
voru þeir i frændſemiſ tolu við haralld konung. faðer þeirra
hafði kyn átt tueim megum gaut elfar. hann hafði
bu átt i hiſing. ok var madr ſtor auðigr. En þa
hofðu þeir tekit við arfi epter foður ſinn. þeir voruíííj.
bræðr het einn þorðr. ok þorgeiʀ ok voru þeir yngri. þeir voru
heima. ok reðu fyrir bui þeir ſigtryɢr. ok halluarðr
hofðu ſendiferðir konungſ allar. bæði innan landz ok vtan
landz ok hofðu margar ferðer þer farit er haſkaſamligar
voru. bæði til aftoku manna eða fe vpp at taka.
fyrir þeim monnum. er konungr lætr heimferðir veita. þeir
hofdu ſueit mikla vm ſik. ecki voru þeir vingaðer
alþyðu manz. En konungr mat þa mikilſ ok voru þeir
allra manna bezt færer bæði a fæti ok a ſkiðum Sua
ok i ſkipfaurum voru þeir huatfærerri en aðrer menn
hreyſtimenn voru þeir ok miklir ok forſialer vm fleſt. þeir
voru þa með konungi er þetta var tiðenda. Vm hauſtið fór
konungr at veizlum vm haurða land. Þat var einn dag at
hann let kalla til ſín þa bræðr halluarð ok ſigtryɢ
En er þeir komu til hanſ. Sagði hann þeim at þeir ſkylldu fara
með ſueit ſina ok hallda níoſn vm ſkip þat ſem þorgilſ
giallandi for með ok hann hafði i ſumar veſtr til englandz.
færit mer ſkipit ok allt þat er a er nema menn.
latið þa fara i brott leið ſina i friði ef þeir vilia ecki
veria ſkipit. þeir bræðr voru þeſſ albuner. ok tok ſitt
langſkip huaʀ þeirra fara ſiðan at leita þeirra
þorgilſ ok ſpurðu at hann var veſtan kominn. ok hann
hafði ſiglt norðr með landi. þeir fara norðr epter þeim.
ok hitta þa i furuſundi. kendu bratt ſkipit ok logðu
at annat ſkipit a vt borða. en ſumer gíngu a land
vpp ok vt a ſkipit at brygginum. þeir þorgilſ viſſu ſer engiſſ
otta van ok voruðuz ecki. fundu þeir eigi fyʀ en
fioldi manz var vppi a ſkipinu með aluæpni ok þeir voru
aller handtekner. ok leiddir ſiðan a land vpp ok vapnlavſer.
ok hofðu ecki nema igangſ klæði eín. En þeir hallvarðr
ſkutu vt bryggíunum ok ſlogu ſtreinginum ok drogu
vt ſkipit. ſnua ſiðan leið ſína. ok ſigldu ſuðr þar
til þeſſ er þeir fundu konung. færðu honum ſkipit ok allt þat er a
var. En er farmrinn var borinn af ſkipinu þa ſa konungr
at þat var ſtorfe ok eigi var þat lygi er harekr hafdi ſagt. en
þorgilſ ok hanſ felagar fengu ſer flutningar ok leita þeir a
fund kuelldvlfſ ok þeirra feðga. ok ſagði ſinar farar eigi ſlettar
fengu þar þo goðar viðtokur. Sagði kuelldvlfr at þa mundi
þar til draga ſem honum hafði fyrir boðat at þorolfr
mundi eigi til alſendiſſ gæfu til bera vm vinattu haralldz
konungſ. ok þætti mer ecki mikilſ vert vm felat þetta er þorolfr
hefer miſt nu. ef nu færi eigi her it meira
epter. grunar mik enn ſem fyʀ at þorolfr muni eigi
giorr kunna at ſia efni ſin við ofrefli ſlikt ſem
hann a at ſkipta ok bað þorgilſ ſua ſegia þorolfi at mitt
rað er þat ſegir hann. at hann fari or landi a brott. þuiat vera kaɴ
at hann komi ſer betr ef hann ſæker a hond engla konungi eða
dana konungi eða ſuia konungi. Siðan feck hann þorgiſli roðrarſkutu
eina ok þar með reiða allan. ſua tiolld ok
viſter ok allt þat er þeir þurftu til ferðar ſinnar. ſiðan
foru þeir ok lettu eigi fyʀ ferð ſinni en þeir komu
norðr til þorolfſ ok ſogðu honum þat er til tiðenða hafði
gerzt. þorolfr varð vel við ſkaða ſinn. ſagði ſua
at hann mundi ecki fe ſkorta. er gott felag at eiga
við konung. Siðan keypti þorolfr miol ok mallt.
ok þat annat er hann þurfti til fram flutningar lidi ſinu.
ſagði hann at huſkarlar mundu vera ecki ſua
fagrbuner ſem hann hafði ætlat vm hrid. þorolfr ſelldi
iarðer ſinar en ſumar veðſetti hann. en hellt
vpp koſtnaði ollum ſem fyʀ. hafði hann þa ok ecki
færa lið með ſer en hina fyʀi vetr. helldr
hafði hann nockuru fleira manna. ſua
vm veizlur ok heim boð við vini ſina. þa hafði hann
meira efni vm þat allt en fyʀ. var hann heima þaɴ
vetr allan.
af hernadi þorolfſ
Þa er var kom
ok ſnæ leyſti ok iſa. þa let þorolfr fram ſetia
langſkip mikit er hann atti ok let þat bua
ok ſkipaðe huſkorlum ſínum. ok hafði með ſer meiʀ
enc. manna. var þat lið it friðazta. ok vapnat allvel.
En er byr gaf. hellt þorolfr ſkipinu ſuðr með landi ok þegar
er hann kom ſuðr vm byrðu þa helldu þeir vtleid
fyrir vtan eyiar allar en ſtundum ſua at ſiorr var
i miðium hliðum. letu ſua ganga ſvðr fyrir landit. hofðu
ecki tiðendi af monnum fyʀ en þeir komu
auſtr i vik. þa ſpurðu þeir at haralldr konungr var i vikinní.
ok hann ætlaði vm ſumarit at fara til vpplanda. Ecki
viſſu landz menn til vm ferð þorolfſ. honum byriaði vel. ok hellt
hann ſuðr til danmerkr ok þaðan i auſtrueg ok heriaði þar
vm ſumarit. ok varð ecki gott til fiar. Vm hauſtið hellt
hann auſtan til danmerkr i þann tima er leyſtiz
eyrafloti. þar hafði verit vm ſumarit ſem vant var fiolði
ſkipa af noregi. þorolfr let þat lið ſigla allt firer
ok giorði ecki vart við ſik. hann ſigldi einn dag at kuelldi
til moſtraſundz. þar var fyrir i hofninni knorr einn
mikill kominn af eyri. þorer þruma het maðr
ſa er ſtyrði hann var armaðr haralldz konungſ. hann reð fyrir bui hanſ
i þrumu þat var mikit bu ſat konungr þar laungum þa er hann
var i vikinni. þurfti þar ſtor faung til buſſ þeſſ. hafði
þorer farit fyrir þa ſauk til eyrar at kaupa þar
þunga mallt ok hueiti ok hunang. ok varit þar
til fe miklu. er konungr atti. þeir logðu at knerrinum ok
buðu þeim þori koſt á at veriaz. En fyrir þui at þeir þorer
hofðu engan liðſ koſt til varnar. moti fiolmenni
þui er þorolfr hafði. gafuz þeir vpp. Tok þorolfr
ſkip þat með ollum farmi. en ſetti þori vpp i eyna
hellt þorolfr þa ſkipum þeim baðum norðr með landi en
er hann kom fyrir elfina þa lagu þeir þar ok biðu nætr. En
er myrkt var reru þeir langſkipinu vpp i ana. ok
logðu til bæiar þeſſ er þeir attu halluarðr ok ſigtryɢr.
koma þeir þar fyrir dag. ok ſlogu manngarð æptu
ſiðan her op ok voknuðu þeir við þat er inni voru ok hliopu
þegar vpp til vapna ſinna. flyði þorgeiʀ þegar vt ór
ſueuefnſkemmunni. Skiðgarðr haʀ var vm bæinn.
Þorgeiʀ hliop at ſkiðgarðinum ok greip hendinni
vpp a garðſtaurinn ok kaſtaði ſer vt vm
garðinn. þar var næʀ ſtaddr þorgilſ giallandi hann ſueiflaði
til ſuerðinu epter þorgeiri ok kom a hondina ok tor af við
garðſtaurinn. hliop þorgeiʀ ſiðan til ſkogar. En þorðr
broðer hanſ var þar felldr. ok meiʀ enxx. menn. ſiðan
ræntu þeir þar fe ollu. ok brendu bæinn foru ſiðan
vt epter anni til hafſ. þeim byriaði vel ok ſigldu
norðr i vikina. þa hittu þeir enn fyrir ſer kaupſkip
mikit er attu vikueriar hlaðit af mallti ok mioluí
þeir þorolfr logðu at ſkipi þui. En þeir er fyrir voru þottuz engi
fong hafa til varnar. ok gafuz vpp. Gengu þeir a
land vpp ſlyppir. En þeir þororlfr toku ſkipit með farmi.
ok foru leiðar ſinnar. Hafði þorolfr þaííj. ſkip er
hann ſigldi auſtan vm folldina. Sigldu þa þioðleið
til liðandiſſneſſ. foru þa ſem ſkyndiligaz. en namu
neſnan þar ſem þeir komu við. ok hiuggu ſtrand
hoɢ. En er þeir ſigldu norðr fra liðandiſſ neſi
foru þeir meiʀ vtleið. En þar ſem þeir komu við land. þa
ræntu þeir. En er þorolfr kom norðr fyrir fiorðu þa ſneri hann
inn af leið. ok for a fund kuelldvlfſ foður ſinſ ok fingu þar
goðar viðtokur. Sagði þorolfr foður ſinum huat til tidenda
hafði vorðit i forum hanſ vm ſumarit. þorolfr dualdiz
þar litla hrið ok leiddi kuelldvlfr ok þeir feðgar hann til ſkipſ.
En aðr þeir ſkilduz tauluðuz þeir við. Sagði kuelldvlfr.
eigi hefer þui fiarri farit þorolfr ſem ek ſagða þer þa er þu
fort til hirðar haralldz konungſ at þer mundi ſua vt ganga
at huarki þer ne oſſ frændum þinum mundi hamingia
at verða. hefer þu nu þat rað vpp tekit er ek
varaða þig meſt við er þu etr kappi við haralld konung.
En þott þu ſer vel buinn at hreyſti. ok allri atgerui
þa hefer þu ecki til þeſſ gæfu at hallda til iafnſ
við haralld konung er engum hefer oðrum endzt her i landi
þott aðr hafi haft riki mikit ok fiolmenni. er
þat mitt hug boð at ſia verði fundr ockaʀ enn ſiðazti
ok veri þat at ſkaupuðu fyrir alldrſ ſaker at þu
lifðer lengr ockar. En annan veg ætla ek
at verði ſiðan ſteig þorolfr a ſkip ſitt. ok hellt abrott
leið ſina. Er þa ecki ſagt fra ferð hanſ at
til tiðenda yrði aðr hann kom a ſandneſ heim ok let
flytia til bæiar herfang þat allt er hann hafði heim
haft. en ſetia vpp ſkip ſitt. Skorti þa eigi fong
at fæða lið ſitt vm vetrinn. Sat þorolfr heima iafnan.
ok hafði fiolmenni eigi minna en hina fyʀi vetr.
kapitulum
af ynguari
Maðr het ynguaʀ. rikr ok auðigr
hann hafði verit lendr maðr hinna fyʀa konunga. En
ſiðan er haralldr kom til rikiſſ ſettiz ynguaʀ heima
ok þionaði ecki konungi ynguaʀ var maðr kuangaðr ok atti dottur
er het bera. ynguaʀ bio i fiorðum. bera var einberni hanſ
ok ſtoð til arfſ epter hann. Grimr kuelldvlfſ ſon bað beru til handa ſer.
ok var þat at raði gert. feck grimr beru þann vetr er þeir þorolfr
hofðu ſkiliz aðr vm ſumarit var grimr þa halfþritugr
at alldri ok var þa ſkaullottr. Siðan var hann kallaðr ſkallagrimr
hann hafði þa forrað oll fyrir bui þeirra feðga ok
tiloflun alla. En þo var kuelldvlfr hreſſ maðr ok vel fæʀ
Mart hofðu þeir frelſingia með ſer ok marga þa menn er
heima þar hofðu vpp vaxit ok voru næʀ iamalldrar
ſkallagrimí. voru þeir marger afrekſmenn miklir
at afli. þuiat kuelldvlfr ok þeir feðgar voldu menn miog
at afli til fylgdar við ſik ok taumdu við ſkaplyndi
ſitt. Skallagrimr var likr feðr ſinum a voxt ok
at afli. sua ok at yferlitum ok ſkaplyndi.
af hilldi ·
ridar ſonum
Haralldr konungr var i vikinni þa er þorolfr var i hernaðinum
ok for vm hauſtið til vpplanda ok þaðan norðr
til þrandheimſ ok ſat þar vm vetrinn ok hafði fiolmenni
mikit. þar voru þa með konungi ſigtryɢ ok halluarðr
ok hofðu ſpurt huerneg þorolfr hafði buit at herbergium
þeirra i hiſing ok huern mannſkaða ok fiarſkaða er
hann hafdi þar gert þeir mintu konung opt a þat. ok ſua þat með
at þorolfr hafdi rænt konung ok þegna hanſ. ok farit með
hernaði þar innan landz. þeir baðu konung orlofſ til at þeir bræðr
ſkylldu fara með liði þui er vant var þeim at
fylgia ok ſækia heim at þorolfi. konungr ſvarar ſua vera munu
yckr þikia ſakar til þo at þið raðit þorolf af lifi.
En ek ætla at ykr ſkorti mikit hamingiu
til þeſſ verkſ. Er þorolfr ecki yckaʀ maki þo at þið þikiz
vera menn hrauſter eða vel at ykr geruir. þeir
bræðr ſogðu at þat mundi bratt reynt verða ef
konungr vill þeim lof til gefa. ok ſegia at þeir hafa opt
lagt a hættu mikla við þa menn er þeir attu minna
i at hefna ok hafði þeim optaz orðit ſigrſ auðit.
En er varaði þa biugguz menn ferða ſinna.
þa var enn ſem fyʀ var ſagt at þeir halluarðr bræðr helldu
a þui mali at þeir fari til ok taki þorolf af lifi.
þeirra er lifuæner ero. En ecki ſkal her ræna þui at þetta er
allt mitt fe. Siðan geck konungr ofan til ſkipanna
ok fleſt lið með honum. En er þeir voru a ſkip komner þa toku
menn at binda ſar ſin. konungr geck vm ſkipit ok leit
a ſar manna. hann ſa huar maðr batt ſauðuſar
eitt konungr ſagði at ecki hafði þorolfr veitt þat ſar.
ok allt bitu honum annan veg vapnin. faer ætla
ek at þau bindi ſarin er hann veitti ok ſkaði mikill
er epter menn ſlika. En þegar at morni dagſ
let konungr draga ſegl ſín. ok ſigldi ſuðr ſem af tok. En
er a leið daginn. þa fundu þeir konungr roðrar ſkip
morg i hueriu eyiar ſundi. ok hafði lið þat ætlat til
fundar við þorolf. þuiat nioſner hanſ hofðu verit allt ſvðr
i naumudal ok viða vm eyiar. hofðu þeir orðit
viſir at þeir halluarðr bræðr voru komner ſunnan
með lið mikit ok ætlu at þorolfi hofðu þeir hallvarðr
haft iafnan anduiðri ok hofðu þeir dualit
i ymſum hofnum til þeſſ er nioſn hafði farit
it efra vm land ok hofðu þeſſ orðit varer nioſnar menn
þorolfſ ok hafði þetta herlaup fyrir þa ſok verit. konungr
ſigldi hraðbyria til þeſſ er hann kom i naumudal.
let þar ſkipin epter. en hann for landueg i þrandheim
tok hann þar ſkip ſin ſem hann hafði epter latið hellt þa
liðinu vt til hlaða Spurðuz bratt þeſſi tiðendi
ok komu fyrir þa halluarð þar er þeir lagu. Sneru þeir þa
aptr til konungſ ok þotti þeirra ferð helldr heðilig. þeir bræðr auluer
hnufa ok eyuindr lambi duaulduz vm hrið i ſandneſi
letu þeir bua vm val þann er þar hafði fallit biuggu
þeir vm lik þorolfſ epter ſiðueníu ſua ſem tittt var at
bua vm lik gofugra manna. ſettu epter hann bautaſteina.
þeir letu græða ſiuka menn. þeir ſkipuðu ok til
buſſ með ſigriði. var þar epter allr fiarafli. en meſtr
hafði inni brunnit huſbunaðr ok borðbunaðr ok
klæðnaðr manna. En er þeir bræðr voru buner þa foru þeir
norðan ok komu a fund haralldz konungſ. er hann var i þrandheimi
ok voru með honum vm hrið. þeir voru hlioðer ok mælltu fatt við
menn. Þat var einn huern dag at þeir bræðr gengu fyrir konung þa
mællti auluer Þeſſ orlofſ viliu við bræðr þik biðia konungr.
at þu lofer okr heimferð til bua ockaʀa þui at her hafa
þau tiðendi giorz er við berum eigi ſkaplyndi til
at eiga dryck ok ſeſſ við þa menn er baru vapn a þorolf
frænda ockarn konungr leit við honum ok ſuarar helldr
ſtutt eigi
nan dag epter
gat þa aului bræðr Nu ſkulu þit vita. ſegir konungr vm erendi
þat er þið hofut við mig ok beidduz heimferdar hafi þið
verit her vm hrið með mer ok verit vel ſiðaðer en hafit vel iafnan
dugat hefer mer til yckar aller hluter vel hugnat.
Nu vil ek eyuindr at þu farir norðr a halogaland.
vil ek gipta þer ſigridi a ſandneſi konu þa
er þorolfr hafði att. Vil ek gefa þer fe þat allt er
þorolfr atti. ſkaltu þar hafa með vinattu mina ef þu
kant til gæta. En auluer ſkal mer fylgia vil ek hann eigi
lauſan lata fyrir ſakar iþrotta hanſ. þeir bræðr þockudv
konungi þann ſoma er hann veitti þeim. ſogdu at þeir villdu þat
fuſliga þeckiaz. bioz eyuindr þa til ferðar feck ſer gott
ſkip þat er honum hæfði. feck konungr honum iartegner ſinar
til radſ þeſſa Greiddiz ferð eyuindar vel ok kom framm
norðr i aloſt a ſandneſi. Sigriðr tok vel við þeim
Siðan bar eyvindr framm iartegner konungſ ok erendi ſín fyrir
ſigriði ok hof bonorð ſitt við hana ſagdi at þat var konungſ
orðſending at eyvindr nai raði þeſſu. En Sigriðr ſa
þann einn ſinn koſt ſua ſem þa var komit at lata konungr
fyrir raða for þat rað framm at eyvindr feck ſigriðar.
Tok hann þa við bui a ſandneſi ok við fe þui ollu er þorolfr hafði
att var eyuindr gaufugr maðr voru ſon þeirra fiðr ſkialgi
fader eyuindar ſkalldaſpilliſſ ok geirlaug er atti Sighuatr
rauði. Fiðr enn ſkialgi atti ɢunnhilldi
dottur halfdanar jarlſ moder hennar het Jngibiorg dottir
haralldz konungſ hinſ harfagra. Eyvindr lambi hellz i vinattu
við konung meðan þeir lifðu baðer.
drap hildiridar ſona
etill hængr het maðr. ſon þorkelſ naumðæla
iarlſ ok hrafnhilldar dottur ketilſ hængſ or
rafniſtu. hængr var gofugr maðr ok agætr hann
hafði verit hinn meſti vinr þorolfſ kuelldvlfſ ſonar ok frændi
ſkylldr. hann var þa i vthlaupi þui er liðſafnaðr var a
halugalandi ok menn ætluðu til liðſ við þorolf ſua ſem fyʀ
var ritad. En er haralldr konungr for norðan ok menn vrðu þeſſ varer
at þorolfr var af lifi tekinn þa rufu þeir ſafnaðinn
hængr hafði með ſer lx manna ok ſneri hann til torga en þar
voru fyrir hilldiriðar ſynir ok hofdu fatt lið En er hængr
kom a bæinn veitti hann þeim atgongu. fellu þar hilldiridar
ſynir ok þeir menn fleſter er þar voru fyrir en þeir hængr toku fe allt
þat er þeir fengu. Epter þat tok hængr knorruíj þa er hann
feck meſta. let þar bera a vt fe þat allt er hann atti ok hann
matti með komaz hann hafði með ſer konu ſina ok
born Sua þa menn alla er at þeim verkum hofðu verit
með honum. Baugr het maðr foſtbroðer hængſ. ættſtorr maðr
ok auðigr. hann ſtyrði oðrum knerrinum. En er þeir voru buner. ok
byr gaf þa ſigldu þeir i haf vt. Fám vetrum adr hofðv
þeir Jngolfr ok hiorleifr farit at byɢia iſland ok var
monnum þa alltiðrætt vm þa ferð. Saugðu menn þar vera
allgoða land koſti. Hængr ſigldi veſtr i haf ok leitaði
iſlandz. En er þeir vrðu við land varer þa voru þeir fyrir ſunnan at
komner. En fyrir þui at veðr var huaſt en brim a landit ok ecki
hafnligt þa ſigldu þeir veſtr vm landit fyrir ſandana
n er veðrit tok minka ok lægia brim. þa varð fyrir þeim
ar oſſ mikill ok helldu þeir þar ſkipunum vpp i ana
ok logðu við it veſtra land. Su á heiter nu þiorſ a.
fell þa miklu þraungra ok var diupari en nu er.
Þeir ruddu ſkipin. toku þa ok konnuðu landit firer ·
auſtan ána ok fluttu epter ſer bu fe ſitt. Var
hængr hinn fyrſta vetr fyrir auſtan rang á hina ytri
En vm varit kannaði hann auſtr landit. ok nam þa land milli
þiorſár ok markarfliotz. a milli fiallz ok fioru
ok bygði at hofi við rangá hina eyſtri Jngunn
kona hanſ fæddi bar vm varit. þa er þau hofðu þar
verit hinn fyrſta vetr. ok het ſueinn ſa hrafn. En er huſ
voru þar ofan tekin. þa var þar ſiða kallat hrafntofter
ængr gaf baugi land i fliotz hlið ofan fra merkia
til arinnar fyrir vtan breiðabolſtað ok bio hann at hliðar
enda. ok fra baugi er komin mikil kynſloð í
þeirri ſueit. Hængr gaf land ſkipuerium ſinum. En ſelldi
ſumum við litlu verði ok ero þeir landnama menn kallader
Storolfr het ſon hængſ. hann atti hualinn. ok ſtorolfſ voll
hanſ ſon var ormr hinn ſterki. Heriolfr het annaʀ ſon
hængſ. hann atti land i flioz hlið til motz við baug ok vt til
hualſ lækiar hann bio vnder breckum ſonr hanſ het
ſumarliði fader veſtliða ſkalldz helgi var hinn þriði
ſon hængſ. hann bio a velli. ok atti land til rangár it efra
ok ofan til motz við bræðr ſina. Veſtaʀ het hiɴ
fiorði ſon hængſ. hann atti land fyrir auſtan rang a.
milli ok þuerar ok hinn neðra lut ſtorolfſ vallar. hann
atti moeiði dottur hilldiſſ ór hilldiſſ ey þeirra dotter
var aſny er atti ofeigr gretter veſtaʀ bio at moeidarhuali
helgi hængſ ſon atti mobil. dottur hallgeirſ i hallgeirſ
ey þeirra dottir var helga er atti oddbiorn aſkaſmiðr
er oddbiarnarleið er við kend. hrafn var hinn
v. hængſ ſonr hann var fyſtr logſogu maðr a iſlandi. hann bio at
hofi epter foður ſinn. þorlaug var dottir hrafnſ er atti
iorundr goði. þeirra ſon var valgarðr at hofi hrafn
var gaufgaztr ſona hængſ.
hrygd kuelldulfſ
velldvlfr ſpurði fall þorolfſ ſonar ſinſ
varð hann hryɢr við þeſſi tiðendi. ſua at hann lagðiz
i reckiu af harmi ok elli. Skallagrimr
kom opt til hanſ ok taldi fyrir honum. bað hann hreſſa ſik. ſagði
at allt var annat at hæfiligra en þat at auuirðaz
ok leggiaz i kaur. Er hitt helldr rað at ver leitim til
hefnda epter þorolf. Ma vera at ver komim i færi við
nockura þa menn er verit hafa at falli þorolfſ. En
ef þat er eigi. þa munu þeir vera menn er ver munum na er konungi
mun ſer þikia moti ſkapi. kuelldvlfr quað viſu. Nv fra
ek norð i eyiu. norn erum grimm til ſnimma. þundr
fell þremia vandar þorolfr vnd lok forum. letumz
þung at þingi þarſ fang vina at ganga ſkiot
munat hefnt þott hvetti hugr maglunar
brugdit. haralldr konungr for
þat ſumar til vpplanda ok for vm hauſtið veſtr a valldreſ
ok allt a vorſ. Avluer hnufa var með konungi. ok kom opt a
mal við konung ef hann mundi vilia bæta þorolf. Veita
kuelldvlfi ok ſkallagrimi febætr eða mannſoma þann
nockurn er þeir mætti við vna. konungr varnaði þeſſ eigi með
ollu ef þeir feðgar færi a fund hanſ. Siðan byriaði
auluer ferð ſina norðr i fiorðu. letti eigi fyʀ en hann
kom at kuelldi dagſ til þeirra feðga. Toku þeir þackſam
liga við honum. dualdiz hann þar nockura hrið. kuelldvlfr
ſpurði aului vandliga fra atburðum þeim er giorz
hofðu a ſandneſi þa er þorolfr fell. ſua at þui
huat þorolfr vann til frama aðr hann felli. Sva ok huerer
vapn baru a hann. eða huar hann hafði meſt ſár eða hverneg
fall hanſ yrði. Auluer ſagðe allt þat er hann ſpurði.
ſua þat at haralldr konungr veitti honum ſar þat er ærit mundi
eitt til bana ok þorolfr fell næʀ a fætr konungi. a grufv.
þa ſuarar kuelldvlfr. Vel hefer þu ſagt. þuiat þat hafa gamler menn
mællt. at þeſſ manz mundi hefnt verða ef hann felli a
grufu ok þeim næʀ koma hefndin er fyrir yrði er hinn
felli. En olikligt er at oſſ verði þeirrar hamingiu avðit.
Auluer ſagði þeim feðgum at hann venti ef þeir
villdi fara a fund konungſ. ok leita epter botum at þat
mundi ſoma faur verða. ok bað þa til þeſſ hætta. ok
lagði morg orð til kuelldvlfr ſagði at hann var hvergi fæʀ
fyrir elli ſakar. mun ek vera heima ſagði hann. villtu
fara grimr ſagði auluer. Ecki erendi ætla ek
mik eiga ſagði grimr. mun konungi ek þikia ecki orð
ſiallr. ætla ek mik ecki lengi munu biðia
hotanna. Auluer ſagði at hann mundi þeſſ eigi þurfa. Skolu
ver mæla allt fyrir hond þina ſlikt er ver kunnum
En með þui at auluer ſotti þat mal miog. þa het
Grimr ferð ſinni þa er hann þættiz buinn kuaðu þeir auluir
a með ſer þa ſtund er Grimr. ſkylldi koma a konungſ fvnd.
for þa auluer fyrſt a brott ok til konungſ.
ferd ſkalla grimſ a konungſ
fund
Skalla grimr bioz til ferðar þeirrar er fyʀ var fra
ſagt. hann valdi ſer menn af heima monnum ſinvm
ok nábuum. þa er voru ſterkaſter at afli ok hruſtaſter
þeirra er til voru. Maðr het aní bondi einn auðigr. Annaʀ
het grani. þriði grimolfr ok grimr broder hanſ. heimamenn
ſkalla grimſ. ok þeir bræðr þorbiorn krummr ok þorðr
beigalldi. þeir voru kallaðer þoraurnu ſynir. hon bio ſkamt
fra ſkallagrimi. ok var fiolkunnig. beigalldi var
kolbitr. Einn het þorer þurſ ok broðer hanſ þorgeiʀ iarðlangr
oddr het maðr einbui. Griſſ lauſingixíj.
voru þeir til fararinnar ok aller hiner ſterkuſtu menn. ok
marger hamrammer. þeir hofðu roðrarferiu er skallaɢrimr
atti. foru ſuðr með landi. logðu inn i oſtrar fiorðu
foru þa land veg vpp a vorſ til vaz þeſſ er þar verðr en
leið þeirra bar ſua til at þeir ſkylldu þar yfer fara
fengu þeir ſer roðrar ſkip þat er við þeirra hæfi var
reru ſiðan yfer vatnit. en þa var langt til bæíar
þeſſ er konungrinn var a veizlu. komu þeir ɢrimr þar þann tima
er konungr var genginn til borða. þeir ɢrimr. hittu menn at mali
vti i garðinum ok ſpurðu huat þar var tiðenda en
er þeim var ſagt. þa bað ɢrimr. kalla til malſ við ſik
aului hnufu. Sa maðr geck inn i ſtofuna ok
þar til er auluer ſat ok ſagði honum Menn ero her komner
vtixij. ſaman ef menn ſkal kalla En likari ero þeir
þurſum at vexti ok at ſyn en menzkum monnum auluer
ſtoð vpp þegar ok geck vt þottiz hann vita huerir komner
mundu fagnaði hann vel grimi frænda ſinum ok
bað hann ganga inn i ſtufu með ſer. ɢrimr ſagði forunautum
ſinum þat mun her vera ſiðr at menn gangi vapnlauſer
fyrir konung ſkulu ver ganga innvi. en aðrervi.
ſkulu vera vti ok gæta vapna vaʀa. Siðan ganga
þeir inn geck auluer fyrir konunginn. skallaɢrimr ſtoð at baki honum
vluer tok til malſ. nu er Grimr her kominn. ſonr kuelldvlfſ kunnu
ver nu aufuſu konungr at þer gerit hanſ faur goða hingat
ſua ſem ver væntum at vera muni. Fa þeir marger af
yðr ſæmd mikla er til minna ero komner en hann ok
huergi næʀ ero iamuel at ſer geruir vm fleſtar iþrotter
ſem hann mun vera. Mattu þetta ſua gera
konungr at mer þiker meſtu mali ſkipta ef þikir þat
nockurſ vert. auluer talaði langt ok ſniallt þui ·
at hann var orðfæʀ maðr. ᴍarger aðrer viner auluiſ
gingu fyrir konung ok fluttu þetta mal konungr litaðiz vm
hann ſa at maðr ſtoð at baki aului. ok var hofdi hæri
en aðrer menn ok ſkaullottr. Er þetta hann skallaɢrimr.
ſagði konungr. hinn mikli maðr. Grimr ſagði at hann kendi
rett Ek vil þa ſagði konungr ef þu beiðiz bota fyrir
þorolf at þu geriz minn maðr ok ganger her i hirðlog ok þioner
mer ma mer ſua vel lika þin þionoſta. at
ek veita þer bætr epter brodur þinn eða aðra ſæmd
eigi minni en ek veitta honum þorolfi broður þinum ok
ſkilldir þu betr kunna at gæta en hann ef ek gerða
þik at ſua miklum manni ſem hann var orðinn. skallaɢrimr ſvarar. þat
var kunnigt huerſu miklu þorolfr var framaʀ en ek
en at ſer gerr vm alla luti ok bar hann enga gæfu til
at þiona þer konungr ɴu mun ek ecki taka þat rað
eigi mun ek þiona þer þuiat ek veit at ek mun eigi gæfu
til bera at veita þer þa þionoſtu ſem ek mvnda
vilia ok vert veri. hyɢ ek at mer verði meiri mvna
vant en þorolfi. konungr þagði ok ſetti hann dreyrraudan
a at ſia. auluer ſneri þegar i brott ok bað þa
grim ganga vt þeir gerðu ſua. Gingu vt ok toku
vapn ſin bað auluer þa fara i brott ſem ſkiotaz
Geck auluer a leið með þeim til vazinſ ok margir
menn með honum Aðr þeir skallaɢrimr ſkildiz mællti auluer
Annanan veg var faur þin Grimr frændi til konungſ. en ek mvnda
kioſa fyſta ek þig miog hingat fararinnar
en nu vil ek hinſ biðia at þu farer heim ſem ſkyndiligaz.
ok þeſſ með at þu komer eigi a fund haralldz konungſ nema
betri verði ſætt yckur en mer þyker nu á horfaz. ok
gæt þín vel fyrir konungi ok hanſ monnum. Siðan foru þeir Grimr ifir
vatnit. En þeir auluer gengu þar til ſkip þau voru er
vpp voru ſett við vatnit. ok hiuggu ſua at ecki var
fært þui at þeir ſa mannfaur ofan fra konungſ bænum
Voru þeir menn marger ſaman. ok vapnaðer miog
ok foru æſiliga. þa menn hafði haralldr konungr ſent epter
þeim til þeſſ at drepa Grim. hafði konungr tekit til orða litlu
ſiðaʀ en þeir Grimr hofðu vt gengit. Sagði ſua þat ſe
ek a ſkalla þeim hinum mikla at hann er fullr vpp vlfuðar
ok hann verðr at ſkaða þeim monnum nockurum
er oſſ mun þikia afnam i ef hann nair. Megu þer þat
ætla þeir menn er hann mun kalla at i ſokum ſe við hann at
ſa ſkalli mun enguan yðuarn ſpara ef hann kemz
i færi. farit nu þa epter honum ok drepit hann. Siðan
foru þeir ok komu til vazinſ ok fengu þar engi ſkip
þau er fær veri. foru aptr ſiðan ok ſogdu konungi.
ſina ferð. ok ſua þat at þeir Grimr mundu þa komner ifer vatnit.
Skalla Grimr fór leið ſina ok fauruneyti hanſ til þeſſ er hann
kom heim. ſagði Skalla Grimr kuelldvlfi fra ferð þeirra. kuelldvlfr let vel
ifer þui er Grimr hafði eigi farit til konungſ þeſſ erendiſſ at ganga
til handa honum. ſagði enn ſem fyʀ at þeir mundu af konungi
hliota ſkaða einn en enga vppreiſt. kuelldvlfr ok skalla ·
ɢrimr ræddu opt vm raðagiorð ſina ok kom þat allt aſamt
með þeim. Saugðu ſua at þeir mundu ecki mega
vera þar i landi helldr en aðrer menn þeir er i vſætt við
konung ok mundi þeim hitt rað at fara af landi a brott
ok þotti þeim þat fyſiligt at leita til iſlandz þui at þa
var ſagt þar vel fra land koſtum þar voru þa komner
vinir þeirra ok kunningiar. Jngolfr arnar ſon ok faurunautar
hanſ. ok tekit ſer landz koſti ok buſtaðe á
iſlandi. Mattu menn þar nema ſer lond okeypiſſ
ok velia buſtaði. Staðfeſtiz þat hellz vm raða gerð
þeirra at þeir mundu bregða bui ſínu. ok fara af landi
a brott. þorer hroalldz ſon hafði verit i barnæſku at
foſtri með kuelldvlfi. ok voru þeir ſkalla ɢrimr miog iafn alldrar.
var þar allkært i foſtbræðralagi. þorer var
orðinn lendr maðr konungſ er þetta var tiðenda. En vinatta
þeirra Skallaɢrimſ hellz a vallt. Snemma vm varit biuggu
þeir kuelldvlfr ſkip ſin. þeir hofðu mikinn ſkipa koſt
ok godan biugguij. knorru mikla ok hofðu
a huarumxxx. manna þeirra er liðfærer voru. ok vm
fram konur ok vngmenni. þeir hofðu með ſer lauſafe
allt þat er þeir mattu með komaz. En iarder
þeirra þorði engi maðr at kaupa fyrir riki konungſ. En er
þeir voru buner þa ſigldu þeir i brott. þeir ſigldu i eyiar
þær er ſolunder heita. þat eru margar eyiar. ok
ſtorar. ok ſua miog vagſkornar at þat er mællt at þar
munu faer menn vita allar hafner.
Gvttormr het maðr ſon ſigurðar hiartar. hann var
moðurbroðer haralldz konungſ. hann var foſtrfaðer
konungſ. ok raðamaðr fyrir liði hanſ þuiat konungr var þa a barns
alldri fyrſt er hann kom til rikiſſ. Gutthormr var hertogi
fyrir liði haralldz konungſ. þa er hann vann land vnder ſik. ok var
hann i ollum orroſtum þeim er konungr atti. þa er hann geck til landz
i noregi. En er haralldr var orðinn einualldz konungr
ifer landi ollu ok hann ſettiz vm kyrt. þa gaf hann gutthormi
frænda ſinum veſtr folld. ok auſtr agðer ok
hringariki ok land þat allt er att hafdi halfdan
ſuarti faðer hanſ Gutthormr atti ſonu íj. ok dætr tuær
Syner hanſ hetu sigurðr ok ragnaʀ. en dætr hanſ ragnhilldr
ok aſlaug. Gutthormr tok ſott. en er at honum leið þa
ſendi hann menn a fund haralldz konungſ ok bad hann ſia fyrir bornum
ſinum ok fyrir riki ſinu. litlu ſiðaʀ andaðiz hann En
er konungr ſpurði andlat hanſ. þa let hann kalla til ſin halluard
harðfara ok þa bræðr ſagði at þeir ſkylldv
fara ſendifaur hanſ auſtr i vik. konungr var þa ſtaddr
i þrandheimi. þeir bræðr biugguz til ferdar þeirrar ſem
vegligaſt. Vauldu ſer lið ok hofdu ſkip þat er
þeir fengu bezt. þeir hofðu þat ſkip er att hafði
þorolfr kuelldvlfſ ſon ok þeir hofðu tekit af þorgiſli
giallanda. En er þeir voru buner ferðar ſinnar þa
ſagði konungr þeim erendi at þeir ſkylldu fara auſtr til
tunſ bergſ. þar var þa kaupſtaðr. þar hafði Gutthormr
haft atſetu. ſkulu þið ſagði konungr færa mer ſonu
Guthormſ en dætr hanſ ſkulu þar vpp fædaz til þeſſ er ek
gipti þær. Skal ek fa menn til at varðueita
rikit ok veita meyiunum foſtr. En er þeir bræðr voru
buner þa fara þeir leið ſina. ok byriaði þeim vel. komu þeir
vm varit i vik aſtr til tunſbergſ ok baru þar framm erendi
ſin. taka þeir halluarðr við ſonum Guthormſ ok miklu
lauſafe. fara þeir þa er þeir ero buner aptr a leið.
byriaði þeim þa nockurum mun ſeinna. ok varð ecki til
tiðenda i þeirra ferð fyʀ en þeir ſigla norðr vm ſognſæ
byr goðan ok biart veðr ok voru þa allkater.
dráp þeirra brædra
velld vlfr ok þeir Skallaɢrimr
helldu nioſnum iafnan vm ſumarit inn
a þioðleiðinni. Skallaɢrimr var huerium manni ſkygnri.
hann ſa ſigling þeirra halluarðſ ok kendi ſkipit þuiat
hann hafði þat ſkip ſéð fyʀ þa er þorgilſ for með. skallaɢrimr
hellt vorð a vm ferð þeirra. huar þeir logðu til hafnar
vm kuelldit. Siðan feʀ hann aptr til liðſ ſinſ
ok ſeger kuelldvlfi þat er hann hafði ſet. Sua þat at hann hafði
kent ſkipit þat er þeir halluarðr hofðu tekit af
þorgiſli. ok þorolfr hafði átt ok þar mundu þeir menn nockurer
fylgia er veiðr mundi i vera. Siðan buaz
þeir ok bua baða batana ok hofðuxx. menn a huarum.
Styrði oðrum kuelldvlfr en oðrum ſkalla Grimr. roa þeir ſiðan
ok leita ſkipſinſ. En er þeir koma at þar er
ſkipit la. þa laugðu þeir at landi. þeir halluarðr hofðv
tialldat ifer ſkipi ſínu. ok hofðu þa lagiz til ſueefnſ.
En er þeir kuelldvlfr komu at þeim þa hliopu
varðmenn vpp er ſatu við bryggiu ſporð ok kolludu
a ſkip vt. baðu menn vpp ſtanda ſogðu
at ofriðr for at þeim. hliopu þeir halluarðr til vapna
ſinna. En er þeir kuelldvlfr komu at bryggiuſporðinum
þa geck hann vt at ſkutbryggiu. en skallaɢrimr geck
framm at bryggiunni. kuelldvlfr hafði i hendi bryntroll.
En er hann kom a ſkipit þa bað hann menn ſina ganga
it ytra með borðum ok hoggua tiolldin or klofum.
En hann oð aptr til lyptingarinnar. ok ſua er ſagt
at þa hamaðiz hann ok fleiri voru þeir faurunautar
hanſ er þa haumuðuz. þeir drapu menn þa alla er
fyrir þeim vrdu. Slikt ſama gerði skallaɢrimr þar er hann geck
vm ſkipit. lettu þeir feðgar eigi fyʀ en hroðit var
ſkipit. En er kuelldvlfr kom aptr at lyptingunni reiddi
hann vpp bryntrollit ok hoɢr til halluarðſ i gegnum
hialminn ok hofuðit. ok ſauck allt at ſkapti.
hnykti hann þa ſua hart at ſer at hann bra halluarði.
a lopt ok ſlaungdi honum vtbyrðiſſ. Skallaɢrimr ruddi
fram ſtafninn. ok drap ſigtryɢ. mart hliop manna
a kaf. En menn ſkallaɢrimſ toku batinn er þeir hofðu
þagat haft ok reru til ok drapu þa alla er
a ſundinu voru. þar lez allz manna halluarðſ meiʀ en
l. manna. En þeir skallaɢrimr toku ſkipit þat er þeir halluarðr
hofðu þangat haft. ok fe allt þat ſem a var
þeir toku hondum menníj. eða ííj. þa er þeim
þotti ſem minzter veri fyrir ſer. ok gafu grið. ok hofðu
af þeim tiðendi. frettu huerer menn hefði
verit a ſkipinu ok ſua huerneg ferð þeirra hefði
ætlut verit. En er þeir voru viſir orðner allz
hinſ ſanna þa konnuðu þeir valinn þann er
a ſkipinu la. fanz þeim þa þat a. at meiri lutr
manna hafði fyrir borð hlaupit. ok hofðu tynz en þat er
fallit hafði a ſkipinu. þeir ſynir Gutthormſ hofðu
fyrir borð hlavpit ok hofðu tynz. þa var annaʀ þeirra
xíj. vetra en annaʀx. ok hiner vænligſtu menn. Siðan
let skallaɢrimr lauſa fara þa menn er hann hafði grið
gefit ok bað þa fara a fund haralldz konungſ ok ſegia honum
vendiliga fra þeim tiðendum er þar gerðuz. ok ſua
huerir þar hofðu at verit. Skolu þer. ſegir hann bera til
konungſ kuiðling þenna. Nu er herſiſ. hefnd við hilmí
efnd. geingr vlfr ok aurn of ynglingſ born.
flugu haugguin hræ. halluarz a ſæ. grár
ſlitr vnder ari ſnarfara. Siðan fluttu þeir
grimr ſkipit með farmi vt til ſkipa ſinna ſkiptu
þa ſkipunum. hloðu þetta er þa hofðu
þeir fengit. En ruddu hitt er þeir hofðu aðr ok
minna var. baru þar i griot. ok brutu þar a raufar.
ok ſauktu niðr. Sigldu ſiðan a haf vt.
þegar byr gaf. Sua er ſagt at þeim monnum veri farit
er hamrammer ero. eða þeim er beſſerkſ gangr
var a at meðan þat var framit. þa voru þeir ſua ſterker
at ecki hellz við þeim. en fyſt er af var gengit
þa voru þeir omatkari en at vanda. kuelldvlfr var. ok ſua
at þa er af honum geck hamremmin. þa kendi hann
mæði af ſokn þeirri er hann hafði veitt ok var hann þa af
ollu ſaman omattugr ſua at hann lagðiz i reckiu.
En byʀ bar þa i haf vt. kuelld vlfr
reð fyrir ſkipi þui er þeir hofðu tekit af þeim halluarði.
þeim byriaði vel ok helldu miog ſamfloti ſua at
huarer viſſu longum til annaʀa. En er ſottiz hafit.
þa elna ſott a hendr kuelldvlfi. En er dro at þui
at hann var banuænn þa kallaði hann til ſkipueria
ſinna ok ſagði þeim at honum þotti liklig at þa mundi
bratt ſkilia vega þeirra hefi ek ſagði hann ecki kvelliſiukr
verit En ef ſua feʀ ſem mer þiker nu likigaz
at ek aundumz þa gerit mer kiſtu. ok latið mik fara
fyrir borð. Ok verðr þetta annan veg en ek hugða at vera
mundi ef ek ſkal eigi koma til iſlandz ok nema þar land. þer ſkulut
bera kueðiu mína grimi ſyni minum. þa er þer finniz ok
ſegit honum þat með ef ſua verðr at hann kemr til iſlandz. ok beri
ſua at. þott þat muni olikligt þikia at ek ſia þar fyrir
þa taki hann ſer þar buſtað ſem næſt þui er ek hefi at
landi komit. litlu ſiðaʀ andaðiz kuelldvlfr. Giorðu ſkipveriar
hanſ ſua ſem hann hafði fyrir mællt. at þeir logðu hann i kiſtu
ok ſku ſiðan fyrir borð Grimr het maðr ſon þoriſ ketilſ
ſonar kiolfara. kynſtorr maðr ok auðigr. hann var ſkipueri
kuelldvlfſ. hann hafði verit alldauinr þeirra feðga
ok hafði verit i ferðum bæði með þeim ok þorolfi. hafði
hann ok fengit reiði konungſ fyrir þa ſok hann tok til forraða
ſkipit epter er kuelldvlfr var dauðr. En er þeir voru komner
við iſland. þa ſigldu þeir ſunnan at landi. þeir ſigldu veſtr
fyrir landit. þuiat þeir hofðu þat ſpurt. at Jngolfr hafði
ſer þar buſtað tekit en er þeir komu fyrir
reykianeſ. ok þeir ſa firðinum vpp luka. þa ſtefna
þeir inn i fiorðinn baðum ſkipunum. Veðr gerði
hvaſt ok væta mikil. ok þoka. Skilduz þa
ſkipín. Sigldu þeir inn epter borgarfirði til þeſſ er
þraut ſker aull. kauſtuðu þa ackerum til
þeſſ er veðr lægði ok lioſt gerði þa biðu þeir flædar.
Siðan fluttu þeir ſkipit vpp i ar oſ nockurn
ſu er kollut gufu a. leiddu þar ſkipit vpp epter
anni ſua ſem geck. baru ſiðan farm af ſkipinu.
ok biugguz þar vm hinn fyrſta vetr þeir konnuðu
landit með ſæ bæði vpp ok vt. En er þeir hofðv
ſkamt farit. þa fundu þeir i vik einni. huar
vpp var rekin kiſta kuelldulfſ. fluttu þeir kiſtuna
a neſ þat er þar varð ſettu hana þar niðr ok
hloðu at grioti.
skalla grimr nam land
Skalla grimr kom þar at landi er neſ mikit
geck i ſæ vt ok eið miótt fyrir ofan neſit. ok baru þar
farm af. þat kolluðu þeir knarrar neſ. Siðan kannaði
ſkallagrimr landit ok var þar myrlendi mikit ok ſkogar
viðir. langt i milli fiallz ok fioru. Selueiðar gnogar
ok fiſkifang mikit. En er þeir konnuðu landit ſuðr
með ſíonum ok varð þa fyrir þeim fiordr mikill en er þeir foru
inn með firði þeim. þa lettu þeir eigi fyʀ ferðinni en
þeir fundu faurunauta ſína grim hinn haleyſka ok
þa faurunauta. varð þar fagna fundr. Sogðu þeir
skallaɢrimi. at kuelldvlfr var þar til landz kominn ok þeir hofðu hann iarðat.
Siðan fylgdu þeir skallaɢrimi þar til. ok ſyndiz honum ſua ſem þaðan
mundi ſkamt a brott. þat er bolſtaðar giorð god
mund vera. Fór Grimr þa i brott ok aptr til ſkipueria ſinna.
ok ſatu þar huarer vm vetrinn ſem þeir hofðu at komit.
þa nam skallaɢrimr land milli fiallz ok fioru myrar
allar vt til ſela lonſ. ok it efra til borgar hraunſ.
en ſuðr til hafnar fialla. ok allt þat land er vatnfoll
deila til ſiofar. hann flutti vm varit epter ſkipit ſuðr
til fiarðarinſ. ok inn i vag þann er næſtr var. þui er kuelldvlfr
hafði til landz komit ok ſetti þar bæ. ok kallaði at borg.
En fiorðin borgarfiorð ok ſua heraðit vpp fra kendu
þeir við fiorðinn. Grimi hínum haleyſka gaf hann buſtað
fyrir ſunnan borgar fiorð þar er kallat var a huann eyri.
þar ſkamt vt fra ſkarſt inn vik eín mikil.
fundu þeir þar ander margar ok kolluðu andakil
en andakilſ a er þar fell til ſiofar. vpp fra a þeirri
til þeirrar ár er kollut var grimſa. þar i milli atti Grimr land
Vm varit þa er skallaɢrimr let reka kuik fe ſitt vtan meðr
ſio. þa komu þeir a neſ eitt litid ok veidðu þar alfter
nockurar ok kolluðu alfta neſ. Skallaɢrimr gaf land ſkipuerium
ſinum. Ana gaf hann land milli lang ár ok háfſlækiar.
ok bio hann at anabrecku. ſon hanſ var aunundur
ſioni. Grimolfr bygði fyrſt a grimolfſ ſtoðum.
við hann er kend grimolfſ fit ok grimolfſ lækr. Grimr het
ſon hanſ er bio fyrir ſunnan fiorð. hanſ ſon var grimaʀ er bio
a grimarſtoðum. vm hann deilldu þeir þorſteinn ok tunguoddr.
Grani bio at granaſtauðum i digraneſi. þorbirni
krum gaf hann land vpp með gufua ok þordi beigallda.
bio krumr i krumſ holum. en þorðr at beigallda.
þori þvrſ ok þeim bræðrum gaf hann land vpp fra
einkunnum ok it ytra með langa. þorer þurſ bio a
ſtauðum. hanſ dotter var þordiſ ſtaung er bio i ſtangarhollti
ſiðan þorgeiʀ bío a iarðlangſ ſtoðum
skallaGrimr kannaði land vpp vm herat. for fyrſt inn með borgarfirdi
til þeſſ er fiorðinn þraut. en ſiðan með anni
fyrir veſtan er hann kallaði huitá. þuiat þeir faurunavtar
hofðu eigi ſéð fyʀ votn þau er or ioklum hofðu
fallit þotti þeim ain vndarliga lit. þeir foru
vpp með huita. þa kolluðu þeir norðr á. ok foru vpp
með þeirri á til þeſſ er enn varð a fyrir þeim ok var þat litið vatnfall.
foru þeir ifer a þa. ok enn vpp með norðr á. Sa þa
bratt huar hin litla ain fell or gliufrum
ok kolluðu þa gliufra. Siðan foru þeir ifer norðrá
ok foru aptr enn til huit ár. ok vpp með henni. varð
þa enn bratt a ſu er þuerſ varð fyrir þeim ok fell i huitá
þa kolluðu þeir þuera. þeir vrðu þeſſ varer at þar var huert
vatn fullt af fiſkum Siðan foru þeir vt aptr til
borgar
af idiu ſkalla grimſ
Skalla grimr var
iðiu maðr mikill. hann hafði með ſer iafnan
mart manna. let ſækia miog faung. þav
er fyrir voru ok til atuinnu monnum voru. þui at þa fyrſt hofðu
þeir fátt kuikfiar hia þui ſem þurfti til fiolmenniſſ
þeſſ ſem var. En þat ſem var kuikfiarinſ. þa geck
ollum vetrum ſialf ala i ſkogum. SkallaGrimr var ſkipa
ſmiðr mikill. en rekauið ſkorti eigi veſtr fyrir
myrar. hann let gera bæ a alftaneſi ok atti þar bu
annat. let þaðan ſækia vt roðra ok ſelueiðar.
ok eɢver er þa voru gnog faung þau oll. ſua rekavið
at lata at ſer flytia. hualakuamur voru þa ok
miklar. ok ſkiota matti ſem villdi allt var þat þa kyrt
i veiðiſtoð. er þat var ouant manni et þriðia bu
atti hann við ſioinn a veſtanuerðum myrum var þar enn betr
komit at ſitia fyrir rekum ok þar let hann hafa ſæði
ok kalla at okrum. Eyiar lagu þar vt fyrir er hualr fanz
i ok kolluðu þeir hualſeyiar. SkallaGrimr hafði ok
menn ſina vppi við laxarnar til veiða. Odd einbua
ſetti hann við gliufrá at gæta þar laxueiðar
Oddr bio vnder einbua breckum. við hann er kent einbua
neſ. Sigmundr het maðr er SkallaGrimr ſetti við norðra hann
bio þar er kallat var a aſmundar ſtodum. þar er nu kallat
at haugum við hann er kent ſigmundar neſ. Siðan
færði hann buſtað ſinn i munoðar neſ. þotti þar
hægra til laxueiða. En er framm geck miog kuikfe
skallaGrimſ. þa geck feit vpp til fialla allt a ſumrum.
hann fann mikinn mun a at þat fe varð betra ok feitara
er a heiðum geck. sua þat at ſauðfe hellz
a vetrum i fialldaulum. þott ei verði ofan rekit.
Siðan let SkallaGrimr gera bæ vppi við fiallit. ok atti þar bu
let þar varðueita ſauð fe ſitt. þat bu varðueitti gris.
ok er við hann kend griſartunga. Stoð þar a morgum
fotum fiarafli skallaGrimſ. Stundu ſiðaʀ en Skallaɢrimr
hafði vt komit kom ſkip af hafi i borgar fiorð
ok atti ſa maðr er oleifr var kallaðr hallti
hann hafði með ſer konu ſína. ok born ok annat frændlið
ſitt. ok hafði ſua ætlat ferð ſina at fa
ſer buſtað a iſlandi. Oleifr var maðr auðigr ok
kynſtoʀ ok ſpakr at viti. SkallaGrimr bauð oleifi heim
til ſin til viſtar ok liði hanſ ollu. En oleifr þektiz
þat. ok var hann með ſkallaGrimi hinn fyrſta vetr er
oleifr var a iſlandi. En epter vm varit viſaði skallaGrimr
oleifi til landzkoſtar fyrir ſunnan grimſ á. huit á er
vpp fra grimſ a til floka dalſ ár. Oleifr þektiz
þat ok fór þangat buferli ſínu ok ſetti þar buſtað
er heiter at varma læk. hann var gaufugr
maðr hanſ ſyner voru þeir ragi i laugar dal ok þorarenn ragabroðer
er laugſaugu tok a iſlandi. næſt epter hrafn
hængſ ſon. þorarinn bío at varmalæk. hann atti
þordiſ dottur olafſ feilanſ. ſyſtur þorðar gelliſ.
vtkuama ynguarſſ
aralldr konungr hinn harfagri
lagði eigu ſína a iarðer þær allar er
þeir Kuelldvlfr ok skallaGrimr hofðu epter
átt i noregi. ok allt þat fe annat er hann naði. hann leitaði
ok miog epter monnum þeim er verit hofðu i raðum ok vitorðum.
eða nockurum tilbeina með þeim SkallaGrimi vm verk
þau er þeir vnnu aðr skallaGrimr fór or landi a brott ok ſua
kom ſa fiandſkapr er konungi var a þeim feðgum at hann hataðiz
við frændr þeirra eða aðra nauðleytameɴ
eða þa menn er hann viſſi at þeim hofðu allkærir
verit i vinattu. Sættu ſumer af honum refſingum
ok marger flyðu vndan ok leituðu ſer hæliſ.
Sumer innan landz en ſumer flyðu með ollu af
landi abrott. yngvaʀ magr SkallaGrimſ var einn af þeſſum
monnum er nu var fra ſagt. tok hann þat rað at hann varði
fe ſinu ſua ſem hann matti i lauſa eyri ok feck ſer hafſkip.
reð þa menn til ok bio ferð ſina til iſlandz. þui at hann hafði
þa ſpurt at skallaɢrimr hafði tekit þar ſtaðfeſtu ok eigi
mundi þar ſkorta landa koſti með skallaɢrimi. En er þeir voru bunir
ok byr gaf. þa ſigldi hann i haf ok greiddiz ferð hanſ vel. kom
hann til iſlandz fyrir ſunnan landit. ok hellt veſtr fyrir reykianeſ
ok ſigldi inn a borgar fiorð. ok hellt inn í langá ok vpp allt
til foſſ. baru þar farm af ſkipinu. En er SkallaGrimr ſpurði
at kuamu ynguarſ. þa for hann þegar a fund hanſ ok bavd
honum til ſin með ſua morgum monnum ſem hann villdi. yngvaʀ
þecktiz þat. var ſkipit vpp ſett. en yngvaʀ for
til borgar með marga menn ok var þann vetr með skallaɢrimi.
En at vari bauð SkallaGrimr honum landa koſti. hann gaf ynguari
bu þat er hann átti a altaneſi. ok land inn til leirulækiar
ok vt til ſtraumfiarðar. Siðan fór hann til vt buſſ þeſſ
ok tok þar við. ok var hann hinn nyzti maðr ok hafði avð
fiar. SkallaGrimr gerði þa bu i knaʀar neſi ok atti þar
bu lengi ſiðan. SkallaGrimr var iarn ſmiðr mikill ok hafði
rauða blaſtr mikinn a vetrinn. hann let gera ſmiðiu
með ſionum míog langt vt fra borg. þar ſem
heiter raufar neſ. þotti honum ſkogar þar fiarlæger
n er hann feck þar engan ſtein þann er ſua veri harðr
eða ſlettr at honum þætti gott at lyia iarn
við þui at þar er ecki malargriot. ero þar ſmaer
ſandar allt með ſæ. þat var eitt kuelld þa er aðrer
menn foru at ſofa at skallaɢrimr geck til ſiofar ok
hratt framm ſkipi attæru er hann átti ok reri vt til
miðfiarðar eyia let þa hlaupa niðr ſtiora
fyrir ſtafn a ſkipinu. ſiðan ſteig hann fyrir borð ok kafaði
ok hafði vpp með ſer ſteín ok færði vpp i ſkipít.
Siðan for hann ſialfr vpp i ſkipit ok reri til
landz. ok bar ſteininn til ſmiðiu ſinnar. ok lagði niðr
fyrir ſmiðiudyrum. ok luði þar ſiðan iarn við. liɢr
ſa ſteinn þar enn ok mikit ſindr hia. ok ſer þat a ſteininum
at hann er barðr ofan. ok þat er brimſorfit
griot ok ecki þui grioti glikt auðru er þar er. ok
munu nu ecki meira hefiaíííj. menn. SkallaGrimr
ſotti faſt ſmiðiu verkit. en huſkarlar hanſ vonduðu
vm ok þotti ſnemma riſit. þa orti hann viſu þeſſa.
Miog tekr ar ſa er aura. iſarnſ meiðr at riſa.
vaðir vidda broður. veðr leggiar ſkal
kueðia. Gialla let ek a gulli geiſla niotz meðan
þiota. heitu hrærikytur. hreɢſ vind frekar
ſleggiur.
her ſegir af bornum ſkalla grims
SKᴀʟʟᴀ Gʀɪᴍʀ ok þau bera attu
born miog morg ok var þat fyſt
at oll onduðuz þa gatu þau
ſon ok var vatni auſinn ok het
þorolfr. En er hann fæddiz vpp þa
var hann ſnemma mikill vexti ok hinn vænſti ſynum
var þat allra manna mal at hann mundi vera hinn likazti
þorolfi kuelldvlſ ſyni. er hann var epter heitinn. þorolfr
var langt vm fram iam alldra ſína at afli. En er
hann ox vpp. gerðiz hann iþrotta maðr vm fleſta þa hluti er
þa var monnum tittt at fremia þeim er vel voru at ſer geruir.
þorolfr var gleðimaðr mikill Snemma var ſua fullkominn
at afli at hann þotti vel liðfæʀ
með oðrum monnum varð hann bratt vinſæll af alþyðu
vnni honum ok vel faðer ok moðer. þau SkallaGrimr attu dætr
ij. het onnur ſæunnr en onnur þorunn. voru þær ok efniligar
i vppuexti. Enn attu þau SkallaGrimr ſon var ſa vatni
auſinn ok nafn gefit ok kallaðr egill. En
er hann ox vpp. þa matti þat bratt ſia a honum at hann mundi
verða miog liotr ok likr feðr ſinum suartr a har.
En þa er hann var þreuetr þa var hann mikill ok
ſterkr. ſua ſem þeir ſueinar aðrer er voruvi. vetra
edavíj. hann var bratt malugr ok orð uiſſ helldr var
hann illr viðr eignar. er hann var i leikum með oðrum
vngmennum þat var fór ynguaʀ til borgar ok var þat
at erendum at hann bauð skallaɢrimi til boðſ vt þangat
til ſin ok nefndi til þeirrar ferðar beru dottur ſina
ok þorolf ſon hennar ok þa menn aðra er þau
SkallaGrimr villdu at færi. SkallaGrimr het faur ſinni. for
ynguaʀ þa heim. ok bio til veizlunnar. ok let þa
aul heita. En er at þeirri ſtefnu kemr er SkallaGrimr ſkilldi
til boðſinſ fara ok þau bera. þa bioz þórolfr
til ferðar með þeim ok huſkarlar. ſua at þau voru
xv ſaman. egill ræddi vm við foður ſinn at hann
villdi fara. a ek þar ſlikt kynni ſem þorolfr ſegir hann
ecki ſkaltu fara. ſegir SkallaGrimr. þuiat þu kant ecki fyrir þer
at vera i fiolmenni þa er dryckiur ero miklar
er þu þikir ecki goðr viðſkiptiſſ
at þu ſer vdrckinn. Steig þa skallaGrimr a heſt ſinn ok reið
i brott. en egill vndi illa við ſinn lut. hann geck or garði. ok
hitti eyk heſt einn er skallaGrimr atti. for a bak ok reið epter
þeim skallaGrimi. honum varð ogreiðfært vm myrarnar.
þui at hann kunni enga leið. en hann ſa þo miog opt reið
þeirra skallaGrimſ þa er eigi bar fyrir hollt eða ſkoga. Er þat
at ſegia fra hanſ ferð. at ſið vm kuelldit. kom hann a altaneſ
þa er menn ſatu þar at dryckiu. Geck hann inn í ſtvfu.
En er ynguaʀ ſa egil. þa tok hann við honum feginſamliga.
ok ſpurði hui hann hefði ſua ſið komit. Egill ſagðe
huat þeir skallaɢrimr hofðu við mælltz. ynguaʀ ſetti egil hia
ſer. Satu þeir gagnuert þeim SkallaGrimi ok þorolfi. þat var þar
haft aulteiti. at menn kuaðu viſur. þa kuað egill viſu.
ominn em ek til erna ynguarſ beð lyngua. hann
var ek fuſſ at finna franþueingiar gefr dreingium.
mun eigi þu þægir þreuetran mer betra
lioſundinna landa linz oðar ſmið finna. Ynguaʀ
hellt vpp viſu þeirri ok þackaði vel agli viſuna
en vm daginn epter þa færði ynguaʀ agli at
ſkalldſkapar launum kufungaííj. ok andareɢ.
En vm daginn epter við dryckiu kuað egill viſu. aðra vm
bragar laun Siþaugla gaf ſauglum. ſargaglſ
þria agli herðimeiðr við hroðri hagr brimrotar
gagra. ok beck fiðrſ blacka. borduallar
gaf fiorða. kennimeiðr ſa er kunni kaurbeð egil
gleðia. Vel lagði egill i þauck ſkalldſkap
ſinn við marga menn. Ecki varð þa fleira til tiðenda
i ferð þeirra. for Egill heim með SkallaGrimi.
Biorn het herſir rikr i ſogni er bio a aurlandi
hanſ ſon var bryniolfr er arf allan tok eptir
foður ſinn. Synir bryniolfſ voru þeir biorn ok
þorðr. þeir voru menn a vngum alldri er þetta var tiðenda
biorn var farmaðr mikill var ſtundum i viking. En
ſtundum i kaupferðum. Biorn var hinn geruiligſti maðr
þat barſt at a einuhueriu ſumri at biorn var ſtaddr
i fiorðum at veizlu nockuʀi fiolmenri. þar ſa
hann mey fagra þa er honum fanz mikit vm. hann ſpurðe
epter huerrar ættar hon var. honum var þat ſagt at hon var
ſyſter þoriſſ herſiſ hroallz ſonar ok het þora hlað hond
biorn hof vpp bonorð ſitt ok bað þoru. en þorer
ſyniaði honum raðſinſ ok ſkilduz þeir at ſua geruu. En
þat ſama hauſt feck biorn ſer liðſ ok for með ſkutu alſkipuða
norðr i fiorðu. ok kom til þoriſſ ok ſua at hann var eigi heima
biorn nam þoru a brott. ok hafði heim með ſer a aurland voru
þau þar vm vetrinn ok villdi biorn gera brudlaup til hennar. bryniolfi
feðr hanſ likaði þat illa er biorn hafði gort. þotti ſuívirðing
i þui. þar ſem áðr hafði laung vinatta verit með
þóri ok bryniolfi. þui ſiðr ſkalltu biorn. ſegir bryniolfr bruðlaup
til þoru gera. her með mer at oleyfi þoriſſ broður
hennar at hon ſkal her ſva vel ſett ſem hon veri min dotter en ſyſter
þín. En ſua varð at vera allt ſem bryniolfr kuað
a þar i hanſ hibylum. huart er birni likaði vel eða illa. bryniolfr
ſendi menn til þoriſ at bioða honum ſætt. ok ifer bætr
fyrir faur þa er biorn hafði farit. þorer bað bryniolf
ſenda heim þoru. Sagði at ecki mundi af ſætt verða
ella. En biorn villdi fyrir engan mun lata hana i brott fara
þo at bryniolfr beiddi þeſſ. leið ſua af vetrinn. En er vara
tok. þa ræddu þeir bryniolfr ok biorn einn dag vm raðagerðer
ſinar. ſpurði bryniolfr. huar hann ætlaðiz fyrir.
biorn ſagði þat likaz at hann mundi fara af landi a brott. Er mer
þat næſt ſkapi ſagði hann at þu faer mer langſkip
ok þar lið með ok fara ek i viking. Engi van er þeſſ
ſagði bryniolfr. at ek fa þer i hendr herſkip ok lið mikit
þuiat ek veit eigi nema þa komer þu þar niðr er mer
er oll oaufuſa a ok ſtendr þo nu aðr ærin óro af
þer. kaupſkip mun ek fa þer i hendr ok þar með
kaupeyri. farðu ſiðan ſuðr til dyflinnar. ſu er
nu ferð frægſt mun ek fa þer fauruneyti gott
biorn ſegir ſua at hann mundi þat verða vpp at taka ſem
bryniolfr villdi. let hann þa bua kaupſkip gott ok
feck menn til. bioz biorn þa til þeirrar ferðar. ok varð ecki
ſnem buinn. En er biorn var albuinn ok byʀ rann a þa
ſteig hann a bat meðxij. menn ok reri inn a aurland ok
gengu vpp til bæiar ok til dyngiu þeirrar er moder hanſ
atti. ſat hon þar inni ok konur miog margar. þar var
þora. biorn ſagði at þora ſkilldi með honum fara. leiddv
þeir hana i brott. En moðer hanſ bað konurnar vera eigi
ſua diarfar at þær gerði vart við inn i ſkalaɴ.
Sagði at bryniolfr mundi illa i hondum hafa ef
hann viſſi ok ſagði at þa veri buit við geig miklum með
þeim feðgum. En klæðnaðr þoru ok gripir voru
þar aller lagðer til handargagnſ ok hofðu
þeir biorn þat allt með ſer. foru þeir ſiðan vm nottina vt til ſkips
ſinſ. drogu þegar ſegl ſitt ok ſigldu vt epter ſogn ſæ ok
ſiðan i haf. þeim byriaði illa ok hofðu rettu ſtora
ok velkti lengi i hafi þuiat þeir voru aurugger i þui at firraz
noreg ſem meſt. þat var einn dag at þeir ſigldu
auſtan at hiallt landi huaſt veðr ok leſtu ſkipit
i land toku við moſ ey. baru þar af farminn ok foru
i borg þa er þar var. ok baru þangat allan varning
ſinn ok ſettu vpp ſkipit ok bættu er brotið var.
Litlu fyrir vetr kom ſkip til hialltlandz ſunnan
or orkneyium. Sogðu þeir þau tiðendi
at langſkip hafði komit vm hauſtið til
eyianna. voru þat ſendimenn haralldz konungſ með þeim erendum
til sigurðar iarlſ at konungr villdi drepa lata biorn
bryniolfſ ſon huar ſem hann yrði a hendr ok ſlikar orðſendingar
gerði hann til ſuðreyia allt til dyflinnar. biorn
ſpurði þeſſi tiðendi. ok þat með at hann var vtlægr i noregi.
ᴇn þegar er biorn hafði komit til hiallt landz
gerði hann brullaup til þoru. satu þau vm vetrinn i
moſeyiarborg. En þegar vm varit er ſio tok at lægia
ſetti biorn framm ſkip ſit ok bio ſem akafligazt En
er hann var buinn ok byr gaf. sigldi hann i haf fengu þeir
veðr ſtór ok voru litla ſtund vti. komu ſunnan at iſlandi.
geck þa veðr a land ok bar þa veſtr fyrir landit ok þa í
haf vt. En er þeim gaf byr aptr þa ſigldu þeir at landínu.
Engi var ſa maðr þar innan borz er verit hefði fyʀ
a iſlandi. þeir ſigldu inn a fiorð einn furðuliga mikinn
ok bar þa at hinni veſtri ſtrondinni. ſa þar til
landz inn ecki nema boða eina ok hafnleyſur. beittu
þa ſem þueraz auſtr fyrir landit allt til þeſſ er fiorðr
varð fyrir þeim ok ſigldu þeir inn epter firðinum til þeſſ er lokit
var ſkerium ollum ok brimi. þa logðu þeir at neſi einu.
la þar ey fyrir vtan en ſund diupt i milli. feſtu
þar ſkipit. Vik geck vpp fyrir veſtan neſit. En
vpp af vikinni ſtoð borg mikil. biorn geck a bat eiɴ
ok menn með honum. biorn ſagði forunautum ſínum at þeir ſkylldu
varaz at ſegia þat ecki fra ferðum ſinum er þeim
ſtæði vandræði af þui. þeir biorn reru til bæiarinſ ok
hittu þar menn at mali. Spurðu þeir þat fyſt huar þeir
voru at landi komner. ᴍenn ſogðu at þat het at borgarfirði.
en bæʀ ſa er þar var het at borg. En skallaGrimr bondinn
biorn kannaðiz bratt við hann ok geck til moz við SkallaGrim
ok toluðuz þeir við. Spurði skallaGrimr huat monnum þeir veri. biorn
nefndi ſik ok foður ſinn. en skallaGrimi. var allr kunnleiki
a bryniolfi ok bauð birni allan forbeina ſinn þann
er hann þurfti. biorn tok þui þak ſamliga. þa ſpurði
SkallaGrimr huat fleira veri þeirra manna a ſkipi er virðinga
menn veri. biorn ſagði at þar var þora hroallz
dottir ſyſtir þoriſ herſiſ. skallaGrimr varð við þat allglaðr ok ſagði
ſua at þat var ſkyllt. ok heimollt vm ſyſtur þoris
foſtbroður ſinſ at hann gerði ſlikan for beina ſem þurfti
eða hann hefði faung til. ok bauð þeim birni baðum
til ſín með alla ſkipueria ſina. biorn þektiz þat
Var þa fluttr farmr af ſkipinu vpp i tun at borg
ſettu þeir þar buðer ſinar. en ſkipit var leitt vpp i
læk þann er þar verðr. En þar er kallat biarnar tauður ſem
þeir biorn hofðu buðer. biorn ok þeir ſkipueriar aller
foru til viſtar með skallaɢrimi. hann hafði alldri færi menn með
ſer en l.x. vigra karla.
auit ſkalla grimſ við biorn
Þat var vm hauſtið þa er ſkip hofðu komit
til iſlandz af noregi at ſa kuittr kom
ifer at biorn mundi hafa hlaupiz a brott
með þoru ok ecki at raði franda hennar. konungr hafði
gert hann vtlaga fyrir þat ór noregi. En er Skallaɢrimr varð þeſſ
vaʀ. þa kallaði hann biorn til ſín. ok ſpurði huerneg
farit veri vm kuanfang hanſ. huart þat hefði
gort verit at raði frænda. var mer eigi þeſſ van
ſagði hann vm ſon bryniolfſ at ek munda eigi vita et
ſanna af þer biorn ſagði. Satt eitt hefi ek þer ſagt. grimr en
eigi mattu amæla mer fyrir þat þott ek ſegða þer eigi leingra
en þu ſpurðer. en þo ſkal nu við ganga þui er ſatt
er at þu hefer ſannſpurt. at ecki var þetta rað gert
við ſamþycki þoriſ broður hennar. þa mællti SkallaGrimr
reiðr miog. hui vartu ſua diarfr at þu fort
a minn fund. eða viſſir þu eigi huer vinatta var
með okr þori. biorn ſegir. Viſſa ek ſegir hann. at með ykr var
foſtbræðra lag ok vinatta kær. En fyrir þui ſotta
ek þik heim at mik hafði her at landi borit.
ok ek viſſa at mer mundi ecki tyia at forðaz
þik. mun nu vera a þinu valldi hueʀ
minn hluti ſkal verða. en goðſ vænti ek af. þui at
ek em heima maðr þinn. Siðan geck framm
þorolfr ſon Skallaɢrimſ ok lagði til morg orð. ok bað fauður
ſinn at hann gæfi birni eigi þetta at ſauk. er þo hafði hann tekit
við birni. Marger aðrer logðu þar orð til. kom þa ſua
at Grimr ſefaðiz ſagði at þorolfr mundi þa raða ok tak
þu við birni. ef þu villt. ver til hanſ ſua vel ſem þu villt
fædd aſgerdr
Þora ol barn vm ſumarit
ok var þat mær. var hon vatni auſin ok nafn gefit.
ok het aſgerðr. bera feck til konu at gæta
meyiarinnar. biorn var vm vetrinn með ſkallaGrimi ok aller ſkipveriar
hanſ. þorolfr gerði ſer titt við biorn ok var honum fylgiuſamr.
n er var kom. þa var þat einn huern dag at þorolfr geck til
malſ við foður ſinn. ok ſpurði hann þeſſ huert ráð hann villdi
leggia til við biorn vetr geſt ſinn. eða hueria aſía hann villdi
honum veita. Grim ſpurði þorolf huat hann ætlaðiz fyrir. þat ætla
ek ſegir þorolfr at biorn villdi hellzt fara til noregſ ef
hann mætti þar i friði vera. þætti mer þat ráð fyrir liggia faðir
at þu ſendir menn til noregſ at bioða ſætter fyrir biorn ok mun
þorer mikilſ virða orð þín. Sua kom þorolfr fyrirtolum
ſinum at skallaɢrimr ſkipaðiz við. ok feck menn til vtanferdar vm ſumarit.
foru þeir menn með orð ſendingar ok iartegner til
þoreſ hroalldz ſonar ok leitu vm ſætter með þeim birni. En þegar er
bryniolfr viſſi þeſſa orðſending. þa lagði hann allan hug a
at bioda ſætter fyrir. biorn. kom þa ſua þui mali at þorer tok ſætter
fyrir biorn þui at hann ſa þat at þa var ſua komit at biorn þurfti
þa ecki at ottaz vm ſik. tok bryniolfr þa ſættum fyrir biorn. En
ſendimenn Grimſ voru vm vetrinn með þori. en biorn var þann vetr
með skallaɢrimi. En epter vm ſumarit foru ſendimenn Skallaɢrimſ aptr.
En er þeir komu aptr vm hauſtid þa ſogðu þeir
þau tiðendi at biorn var i ſætt tekinn i noregi. biorn var
hinn þriðia vetr með ſkallaGrimi. En epter vm varit. bioz hann til
brotferðar. ok ſu ſueit manna er honum hafði þagat fylgt.
En er biorn var buinn ferðar ſinnar. þa ſagði bera at hon
vill at aſgerðr foſtra hennar ſe epter. En þau biorn þektuz
þat ok var mærin epter. ok fæddiz þar vpp. með
þeim skallaɢrimi þorolfr ſon. skallaɢrimſ reðz til ferðar með birni ok feck Skallaɢrimr
honum farar efni. fór hann vtan vm ſumarit með birni. Greiddiz
þeim vel ok komu af hafi vtan at ſognſæ. Sigldi
biorn þa inn i ſogn. ok for ſiðan heim til foður ſinſ. fór þorolfr
heim með honum. Tok bryniolfr þa við þeim feginſamliga. siðan
voru gior orð þori hroallz ſyni laugðu þeir bryniolfr ſteefnu
ſín a milli. kom þar ok biorn til þeirrar ſtefnu. trygðu
ðu þeir þorer þa ſætter með ſer. Siðan greiddi þorer af hendi
fe þat er þora atti i hanſ garði. ok ſiðan toku þeir vpp þorer
ok biorn vinattu með teingdum. Var biorn þa heima a aurlandi
með bryniolfi. þorolfr var ok þar i allgoðu iferlæti af þeim feðgum
eirekr þꜳ karfann
Haralldr konungr hafði longum
at ſetu ſina a haurðalandi eða roga landi.
at ſtor buum þeim er hann atti at vtſteini eða
augualldz neſi eða a. fitium a alrekſtaudum eða a lygru.
a ſæheimi. En þann vetr er nu var fra ſagt var konungr
norðr i landi. En er þeir biorn ok þorolfr hofðu verit einn vetr
i noregi ok var kom. þa biuggu þeir ſkip ok aufluðu
manna til foru vm ſumarit i viking i auſtrueg. En
foru heim at hauſti ok hofðu aflat fiar mikilſ
En er þeir komu heim þa ſpurðu þeir at haralldr konungr var
þa a roga landi ok mundi þar ſitia vm vetrinn þa
tok haralldr konungr at elldaz miog en ſyner hanſ voru þa miog
a leɢ komnir marger. Eirikr ſon haralldz konungſ er kallaðr
var bloðaux var þa a vngum alldri. hann var a foſtri
með þori herſi hroallz ſyni. konungr vnni eiriki meſt ſona
ſinna. þorer var þa i hinum meſtum kærleikum við konung
biorn ok þeir þorolfr foru fyrſt a aurland er þeir komu heim.
en ſiðan byriuðu þeir ferð ſina norðr i fiorðu.
at ſækia heim þori herſi. þeir hofðu karfa þann er
reru a borðxíj. menn eða xiij. ok hofðu næʀ
xxx. manna. Skip þat hofðu þeir fengit vm ſumarit
i viking. þat var ſteint miog fyrir ofan ſio ok var
it fegrſta. En er þeir komu til þoreſ. fengu þeir
þar godar viðtaukur ok duaulduz þar nockura
hrið. en ſkipit flaut tialldat fyrir benum.
þat var einn dag er þeir þorolfr ok biorn gengu ofan til
ſkipſinſ. þeir ſa at eirikr konungſſonr var þar. geck ſtundum a
ſkipit vt en ſtundum a land vpp. ſtoð þa ok horfði
a ſkipit. þa mællti biorn til þorolfſ. miog vndraz
konungſſonr ſkipit. ok bioð þu honum at þiggia at þer. þui at
ek veit at okkr verðr þat at liðſemd mikilli við konung
ef eirikr er flutningſ maðr ockaʀ. hefer ek heyrt þat
ſagt at konungr hafi þungan hug a þer af ſokum
foður þinſ. þorolfr ſagði at þat mundi vera gott rað gengu
þeir ſiðan ofan til ſkipſinſ ok mællti þorolfr vandliga
hyɢr þu at ſkipinu konungſſonr huerſu liz þer a.
vel. ſegir hann it fegrſta er ſkipit ſegir hann. þa vil ek gefa
þer ſagdi þorolfr. ſkipit ef þu vill þiggia. þiggia
vil ek. ſegir eirikr en þer munu litil þikia launin.
þott ek heita þer vinattu minní. En þat ſtendr
þo til vanar ef ek helld lifi. þorolfr ſegir at þau laun
þotti honum miklu meira verð en ſkipit
Skilðuz þa ſiðan. en þaðan af var konungſſonr allkatr
við þa þorolf þeir biorn ok þorolfr koma a ræðu við þorí
huat hann ætlar huart þat ſe með ſannindum at konungr
hafi þungan hug a þorolfi. þorer dylr þeſſ ecki.
at hann hefði þat heyrt. þa villda ek þat ſagði biorn
at þu færer a fund konungſ ok flytter mal þorolfſ fyrir honum
þuiat eitt ſkal ganga ifer okr þorolf baða. gerði hann ſua
við mik þa er ek var a iſlandi. Sua kom at þorer het
ferðinni til konungſ. ok bað þa freiſta ef eirikr konungſſonr villdi
fara með honum. En er þeir þorolfr ok biorn komu
a þeſſar ræður fyrir eirik. þa het hann ſinni vmſyſlu við
foður ſinn. Siðan foru þeir þorolfr ok biorn leið ſína
i ſogn. En þorer ok eirikr konungſſonr ſkipuðu karfa
þann hinn nygefna ok foru ſuðr a fund konungſ
ok hittu hann a haurða landi. tok hann feginſam liga
við þeim duolðuz þeir þar vm hrið ok leituðu
þeſſ dagraðſ at hitta konung at hann var i goðu ſkapi.
baru þa vpp þetta mal fyrir konung. ſogðu at ſa maðr
var þar kominn er þorolfr het ſon skallaɢrimſ. villdu ver
þeſſ biðia konungr. at þu mintiz þeſſ er frændr hanſ hafa
vel til þín gort. ᴇn letir hann eigi giallda þeſſ er fader hanſ
gerði þott hann hefndi broður ſinſ. talaði þorer vm þat
miukliga. En konungr ſvaraði helldr ſtutt ſagði at þeim
hafði otili mikill ſtaðit af kuelldvlfi ok ſonum hanſ. ok let
þeſſ van at ſia þorolfr mundi enn vera ſkaplikr frændum
ſinum. Ero þeir aller ſagði hann ofſamenn miklir
ſua at þeir hafa ecki hóf við ok hirða eigi við hueria
þeir eigu at ſkipta. Siðan tok eirikr til malſ
ſagði at þorolfr hefði vingaz við hann. ok gefit honum agætan
grip ſkip þat er þeir hofðu þar. hefi ek heitið
honum vinattu minni fullkominni. Munu faer
til verða at vingaz við mik ef þeſſum ſkal
ecki tia. ᴍuntu eigi þat vera lata faðer vm þann
mann er til þeſſ hefer fyſtr vorðit at gefa mer dyrgripi.
Sua kom at konungr het þeim þui aðr letti at
þorolfr ſkylldi i friði vera fyrir honum. En ecki vil ek
kuað hann at hann komi a minn fund. En giora mattu
eirikr hann ſua kæran þer ſem þu villt. eða fleiri þa
frændr. en vera mun annat huart at þeir munu
þer verða miukari en mer hafa þeir vorðit. Eða þv
munt þeſſar bænar iðraz. ok ſua þeſſ ef þu lætr þa
lengi með þer vera. Siðan for eirikr blod ex. ok þeir þorer
heim i fiorðu. Sendu ſiðan orð ok letu ſegia þorolfi
huert þeirra erendi var vorðit til konungſ. þeir þorolfr ok biorn
voru þann vetr með bryniolfi. En morg ſumur lagu
þeir i viking. en vm vetrum voru þeir með bryniolfi. en ſtundum
með þori.
biarma landz ferd
Eirikr bloð ex tok þa við riki. hann hafði iferſokn
a haurða landi ok vm fiorðu. tok hann þa ok hafði
með ſer hirðmenn. ok eitt huert var bio eirikr bloðex
faur ſína til biarmalandz ok vandaði miog lið
til þeirrar ferðar. þorolfr rez til ferðar með eiriki ok var i
ſtafní a ſkipi hanſ ok bar merki hanſ. þorolfr var þa huerium
manni meiri ok ſterkari ok likr vm þat feðr ſínum.
i ferð þeirri var mart til tiðenda. Eirikr atti orroſtu
mikla a biarma landi við vínu. feck eirikr þar ſigr
ſua ſem ſeger i kuæðum hanſ. ok i þeirri ferð feck hann Gunnhilldar
dottur auzurai tota. ok hafði hana heim
með ſer. Gunnhilldr var allra kuenna vænſt ok vitruſt
ok fiolkunníg miog. kærleikar miklir voru með
þeim þorolfi ok Gunnhilldi. þorolfr var þa iafnan a vetrum.
með eiriki en a ſumrum i vikingu. Maðr het þorgeiʀ
þyrnifotr. hann bio a haurðalandi i fenhring. þar
heiter a aſki. hann attiííj. ſonu. het einn haddr annaʀ
berg aunundr. þriði het atli hinn ſkammi.
bergaunundr var huerium meiri. ok ſterkari. ok var maðr
a giarn ok odæll atli hinn ſkammi var maðr ecki haʀ
ok riðuaxinn ok var ramr at afli. þorgeiʀ var maðr
ſtor auðigr at fe. hann var blot maðr mikill ok fiolkunnigr.
haddr la i var i viking ok var ſialldan heíma.
vtkvama þorolfſ
Þorolfr Skallaɢrimſ ſon bioz eítt
ſumar til kaupferðar ætlaði þa ſem hann gerði
at fara til iſlandz. ok hitta foður ſinn. hann hafði
þa lengi a brottu verit. hann hafði þa ogrynni fiar.
ok dyrgripi marga En er hann buinn til ferðar
þa fór hann a fund eirikſ konungſ. En er þeir ſkilduz ſelldi konungr
i hendr þorolfi exi er hann kuez gefa vilia skallaɢrimi exin
var ſnaghyrnd ok mikil ok gullbuin. vpp ſkellt ſkaptið
með ſilfri ok var þat hinn virðiligſti gripr. þorolfr for ferðar
ſinnar þegar hann var buinn. ok greiddiz honum vel ok kom ſkipi
ſínu i borgar fiorð ok for þegar braðliga heim til foður
ſínſ. varð þar fagnafundr mikill er þeir hittuz
Siðan fór skallaɢrimr til ſkipſ moti þorolfi. let ſetia vpp ſkipit.
en þorolfr for heim til borgar með xíj.ta mann. En er hann kom heim
bar hann skallaɢrimi kueðiu eirikſ konungſ ok færði honum exi þa er konungr hafði ſent
honum skallaɢrimr tok við exinni. hellt vpp ok ſa a vm hrið ok ræddi
ecki vm. feſti vpp hia rumi ſinu. þat var vm hauſtið einn ·
huern dag at borg at skallaɢrimr let reka heim yxn miog
marga er hann ætlaði til hauɢſ. hann let leiðaíj. yxn ſaman
vnder huſueɢ ok leiða a vixl. hann tok helluſtein vel
mikinn ok ſkaut niðr vnder halſana. Siðan geck
hann til með exina konungſnaut ok hio yxnina baða ſenn ſua ·
at hofuðit tok af huarum tueggia. en exin hliop
niðr i ſteininn. ſua at muðrinn braſt or allr. ok rifnaði
vpp i gegnum herðuna. skallaɢrimr ſa i eɢina ok ræddi
ecki vm. geck ſiðan inn i elldahuſ. ok ſteig ſiðan a ſtock
vpp ok ſkaut exinni vpp a hurðaſa. la hon þar vm vetrinn
en vm varit lyſti þorolfr ifer þui at hann ætlaði vtan at fara vm
ſumarið. Skallaɢrimr latti hann. ſagði at þa var gott heilum
vagni heim at aka. hefer þu ſagði hann farit fremðarfaur
mikla. en þat er mællt er ymſar verðr er margar
feʀ. Tak þu nu her við fiarhlut ſua miklum at þu þikiz
verða mega gilldr maðr af. þorolfr ſagði at hann vill enn
fara eínhueria ferð. ok a ek nauðſynlig erendi til fararinnar.
En þa er ek kem vt auðru ſinni mun ek her ſtað feſtaz.
en aſgerðr foſtra þín ſkal fara vtan með
mer a fund foður ſinſ. bauð hann mer vm þat. þa er ek for
auſtan. Skallaɢrimr quað hann ok raða mundu Siðan for þorolfr til
ſkipſ ſínſ ok bio þat. En er hann var albuinn. fluttu þeir
t ſkipit til digraneſſ ok la þar til byriar. for þa
aſgerðr til ſkipſ með honum. En aðr þorolfr for fra borg. þa geck
skallaɢrimr til ok tok exina ofan af hurðaſum konungſgiofina
ok geck vt með. var þa ſkaptit ſuart af reyk
en exin ryðgengin. Skallaɢrimr ſa i eɢ exinni. Siðan ſelldi
hann þorolfi exína Skallaɢrimr quað viſu. Liggia ygſ i eggíu
a ek ſueigar kaur deiga. fokſ er illt i exi vndvargſ
flauſur margar. arghyrnu láttu arna.
aptr m; roknu ſkapti. þaurf erat mer til þeirrar
þat var hringa giof hingat.
Geiʀ feck þorunnar
Þat varð til tiðenda meðan þorolfr. hafði verit
vtanlendiſſ en skallaɢrimr bio at borg at eitt
ſumar kom kaupſkip af noregi i borgar
fiorð. var þa viða hofð vppſát kaupſkipum.
i ár eða i lækiar oſa eða i ſik. Maðr het ketill
er kallaðr var ketill blundr er atti ſkip þat. hann var
norrænn maðr. kynſtorr ok auðigr. ɢeiʀ het ſonr hanſ er þa
var fulltiði ok var a ſkipi með honum. ketill ætlaði at
fa ſer buſtað a iſlandi. hann kom ſið ſumarſ. Skallaɢrimr viſſi
oll deili a honum. bauð Skallaɢrimr honum til viſtar með ſer með
allt foruneyti ſitt. ketill þektiz þat. ok var hann vm vetrinn
með skallaɢrimi þann vetr bað geiʀ ſon ketilſ þorunnar
dottur Skallaɢrimſ ok var þat at raði gort. feck Geiʀ þorunnar.
En epter vm varit viſaði skallaɢrimr katli til landz vpp
fra landi oleífſ með huit á fra flokadalſar oſi ok til
reykia dalſ ár oſſ. ok tungu þa alla er þar
var a milli vpp til rauðſ gilſ. ok floka dal allan
fyrir ofan breckur. ketill bio i þrandar hollti. en
geiʀ i geirſ hlið. hann atti annat bu i reykiadal
at reykium hinum efrum. hann var kallaðr Geiʀ hinn
auðgi. hanſ ſynir voru þeir blund ketill ok þorgeiʀ blundr
þriði var þor oddr hriſablundr er fyrſtr bio i hriſum.
egill drap mann vii vetra
Skalla Grimr hendi mikit
gaman at aflraunum ok leikum. vm þat
þotti honum gott at ræða. knattleikar voru
þa tiðir. var þar i ſueit gott til ſterkra manna i þann tima.
en þo hafði engi afl við Skalla Grim. hann gerðiz þa helldr hníginn
at alldri. þorðr het ſonr grana at granaſtauðum.
ok var hann hinn mannvænligſti maðr. ok var a vngum alldri. hann
var elſkr at agli skallaɢrimſ ſyni. Egill var miog at glimum
var hann kapſamr miog ok reiðinn. en aller kunnu þat
at kenna ſonum ſinum at þeir vegði fyrir agli. knattleikr
var lagiðr a huit ár vollum allfiolmennr a aunduerðan
vetr. Sottu menn þar til viða vm herað. heimamenn
Skallaɢrimſ foru þangat til leikſ marger. þorðr grana ſon
var hellzt fyrir þeim. Egill bað þorð at fara með
honum til leikſ. þa var hann avíj.da vetr. þorðr let þat epter
honum ok reiddi hann at baki ſer. En er þeir komu a leikmotið.
þa var monnum ſkipt þar til leikſ. þar var ok komit
mart ſmaſueina. ok gerðu þeir ſer annan leik. var
þar ok ſkipt til. Egill hlaut at leika við ſuein þann er
grimr het ſonr hegſ af hegſ ſtoðum. Grimr varxi. vetra
eðax. ok ſterkr at iofnum alldri. En er þeir lekuz við.
þa var egill oſterkari. Grímr gerði ok þann mun allaɴ
er hann matti. þa reiddiz egill ok hof vpp knatttreit
ok lauſt grim. en grimr tok hann hondum ok keyrði
hann niðr fall mikit. ok lek hann helldr illa. ok kuez mundu
meiða hann ef hann kynni ſik eigi. En er egill komz
a fætr þa geck hann ór leiknum. en ſueinarner æptu
at honum. Egill for til fundar við þorð grana ſon
ok ſagði honum huat i hafði gerz. þorðr mællti. ek. ſkal
fara með þer ok ſkulu við hefna honum. hann ſelldi honum i hendr
ſkeɢ exi eina er þorðr hafði haft i hendi. þav
apn voru þa tið. Ganga þeir þar til er ſueina leikrinn
var. Grimr hafði þa hent knottinn. ok rak
vndan en aðrer ſueinarner ſottu epter.
Þa hliop egill at grimi ok rak exina i hofuð
honum ſua at þegar ſtoð i heila. þeir egill
ok þorðr gengu i brott ſiðan. ok til manna ſinna. hliupu
þeir myra menn þa til vapna. ok ſua huarertueggíu.
Oleifr hallti hliop til þeirra borgar manna
með þa menn er honum fylgdu. voru þeir þa miklu fiolmennri.
ok ſkilduz at ſua geruu. þaðan af hofuz
deilldir með þeim oleifi ok heɢ. þeir borðuz a
lax fit við grimſ a. þar felluvíj. menn en heɢr varð
ſaʀ til olifiſſ ok kuigr fell broðer hanſ. En er egill
kom heim let skallaɢrimr ſer fatt vm finnaz. En bera quað egil
vera vikingſ efni. ok quað þat mundu fyrir liɢia
þegar hann hefði alldr til at honum veri fengin herſkip.
Egill quað viſu. Þat mælti min moðei at mer
ſkylldi kaupa. fley ok fagrar arar. fara
a brott með vikingum. ſtanda vpp i ſtafni.
ſtyra dyrum knerri. hallda ſua til hafnar
hauggua mann ok annan. þa er egill varxíj. vetra
gamall. var hann ſua mikill vegſti at faer
voru menn ſua ſtorer. ok at afli buner at egill ynni
þa eigi fleſta menn i leikum. þann vetr er honum var
hinn xíj.ti var hann miog at leikum. þorðr grana ſon
var þa a tuitugſ alldri. hann var ſterkr at afli
þat var opt er a leið vetrinn at þeim agli ok þorði
ii var ſkipt i moti Skallaɢrimi. þat var eitt ſinn vm
vetrinn er a leið at knattleikr var. at borg ſuðr i ſanduik.
þa voru þeir þorðr i moti Skallaɢrimi i leiknum
ok mæddiz hann fyrir þeim. ok geck þeim lettara. En vm kuelldi
epter ſolar fall. þa tok þeim agli verr at ganga.
Giorðiz grim þa ſua ſterkr at hann greip þorð
vpp ok keyrði niðr ſua hart at hann lamðiz allr
ok feck hann þegar bana. Siðan greip hann til egilſ
þorgerðr brák het ambatt skallaɢrimſ. hon hafði foſtrað
egil i barnæſku. hon var mikil fyrir ſer. ſterk
ſem karlar ok fiollkunnig miok. brak mællti. hamaz
þu nu skallaɢrimr at ſyni þinum. Skallaɢrimr let þa lauſan
egil. en þreif til hennar. hon braz við ok rann vndan.
En skallaɢrimr epter foru þau ſua i vtanuert digraneſ
þa hliop hon vt af biargínu a ſund. Skallaɢrimr kaſtaði
epter henni ſteini miklum. ok ſetti milli herða henni
ok kom huarki vpp ſiðan. þar er nu kallat brakarſund.
en epter vm kuelldit er þeir komu heim til borgar
var egill allreiðr. En er Skallaɢrimr hafði ſezt vnder
borð ok alþyda manna. þa var egill eigi kominn i ſæti ſitt.
þa geck hann inn i elldahuſ ok at þeim manni er þar hafði
þa verk ſtiorn ok fiar forrað með skallaɢrimi ok honum var
kærſtr. Egill hio hann banahoɢ ok geck ſiðan til
ſætiſſ ſinſ. En skallaɢrimr ræddi þa ecki vm ok var þat mal þaðan
af kyrt. En þeir feðgar rædduz þa ecki við
huarki gott ne illt ok fór ſua fram þann vetr. en
hit næſta ſumar epter kom þorolfr vt ſem fyʀ var ſagt
n er hann hafði verit einn vetr a iſlandi þa bio hann epter
vm varit ſkip ſitt i brakar ſundi. en er hann var albuinn
þa var þat einn dag at egill geck til fundar við
foður ſinn ok bað hann fa ſer farar efní. vil ek ſagði
hann fara vtan með þorolfi. Grimr ſpurði ef hann hefði nockut
þat mal rǽtt fyrir þorolfi. egill ſeger at þat var ecki. Grimr
bað hann þat fyſt gera. En er egill vakti þat mal við þorolf
þa kuað hann þes enga van at ek muna þik flytia
með mer a brott ef faðer þinn þikiz eigi mega
vm þik tæla her i hibylum ſinum. þa ber ek eigi travſt
til þes at hafa þik vtan lendiſ með mer. þui at
þer mun þat ecki hlyða at hafa þar ſlikt ſkaplyndi
ſem her. vera ma ſagði egill at þa fari hvargi
ockaʀ. vm nottina epter gerði a æði veðr
vtſynning. en vm nottina er myrkt var
ok floð var ſiofar. þa kom egill þar ok geck fyrir vtan tiolldín.
hío hann iſundr feſtar þær er a vtborða voru. Geck
hann þegar ſem ſkiotaz vpp vm bryggiuna. ſkaut vt
þegar bryggiunum ok hio þær feſtar er a land vpp voru. rak
þa vt ſkipit a fíorðinn. en er þeir þorolfr vrðu varer
við er ſkipit rak. hliopu þeir i batinn. en veðrit var miclu
huaſſara en þeir fengu nockut at gort. rak ſkipit
ifer til anðakilſ. ok þar a eyrar vpp. en egill
for heim til borgar. En er menn vrðu varer við bragð þat
er egill hafði gort. þa lauſtuðu þat fleſtir. hann ſagdi
at hann ſkylldi ſkamt til lata at gera þorolfi meira ſkaða
ok ſpelluirki ef hann villdi eigi flytia hann i brott. En þa attu
menn hlut at i milli þeirra ok kom ſua at lyktum at þorolfr
tok við agli ok fór hann vtan með honum vm ſumarit. þegar þorolfr
kom til ſkipſ. þa er hann hafði tekit við exi þeirri er Skallaɢrimr hafði
fengit i hendr honum. þa kaſtaði hann exinni fyrir borð. a
diupi ſua at hon kom ecki vpp ſiðan. þorolfr for ferðar ſinnar
vm ſumarit. ok greiddiz vel vm hafit ok komu vtan
at haurða landi. Stefner þorolfr þegar norðr til ſognſ
En þar hofðu þau tiðendi vorði vm vetrinn at bryniolfr
hafði andaz af ſott. en ſynir hanſ hofðu ſkipt
arfi. hafði þorðr aurland bæ þann er faðer þeirra hafði
buit a. hafði hann gerz konungi handgenginn ok giorz
lendr maðr. dotter þordar het rannueig. moðer
þeirra þorðar ok helga. þorðr var fader rannueigar moður
ingiriðar er atti Olafr konungr helgi var faðer bryniolfſ
fauður þeirra ſerkſ or ſogni ok ſueinſ.
af birni
Biorn hlaut annan buſtad goðan ok virðiligan.
giorðiz hann ecki handgenginn konungi. þui var
hann kallaðr biorn haulldr. var hann maðr vellaudigr ok
ſtormenni mikit. þorolfr fór bratt a fund biarnar.
þegar er hann kom af hafi ok fylgdi heim aſgerði dottur hanſ. varð
þar fagna fundr. aſgerðr var hin vænſta kona ok
hin geruiligſta. vitr kona ok alluel kunnandi. þorolfr
fór a fund eirikſ konungſ. En er þeir hittuz. bar þorolfr
eiriki konungi queðiu skallaɢrimſ ok ſagði at hann hafði þakſamliga tekit
ſending konungſ. bar fram ſiðan langſkipſſegl
gott er hann ſagði er skallaɢrimr hefði ſendt konungi. eirikr konungr tok
vel við giof þeirri. ok bauð þorolfi at vera með ſer vm vetrinn.
þorolfr þackaði konungi boð ſitt. Ek mun nu fyrſt
fara til þoreſſ a ek við hann nauðſynia erendi
Siðan for þorolfr til þoriſ ſem hann hafði ſagt. ok feck
þar allgoðar viðtokur. bauð þorer honum at vera með ſer
þorolfr ſagði at hann mundi þat þeckiaz ok er ſa maðr með mer
at þar ſkal viſt hafa ſem ek em. hann er broðer minn ok
hefer hann ecki fyʀ heiman gengit. ok þarf hann at
ek veita honum vmſia. þorer ſegir at þat var heimollt. þo ·
at þorolfr villdi fleiri menn hafa með ſer þangat.
þikir oſſ ſegir hann ſueitarbot at broður þínum. ef hann er
nockut þer likr. Siðan for þorolfr til ſkipſ ſinſ. ok
let þat vpp ſetia ok vm bua. En hann for ok egill til þoriſſ
herſiſ. Þorer atti ſon er het arinbiorn. hann var nockuru
ellri en egill. arinbiorn var þegar ſnemma ſkoruligr
maðr ok hinn meſti iþrottamaðr. Egill gerði ſer títt
við arinbiorn ok var honum fylgiuſamr en helldr var fátt með þeim
bræðrum.
kuánfang þorolfſ
Þorolfr Skallaɢrimſ ſon
hof ræðu þa við þori. huerneg hann mundi
taka þui mali ef þorolfr bæði aſgerðar frænd
konu hanſ. þorer tok þui lettliga. Sagði at hann mundi
flytiandi þeſſ malſ. Siðan fór þorolfr norðr i ſogn
ok hafði með ſer gott foruneyti. þorolfr kom til buſſ
biarnar. ok feck þar goðar viðtokur. bauð biorn
honum at vera með ſer ſua lengi ſem hann villdi. þorolfr
bar bratt vpp erendi ſitt við biorn hof þa bonorð
ſitt. ok bað aſgerðar dottur biarnar hann tok þui mali vel ok var
þat auðſott við hann. ok reðz þat af at þar foru feſtar
framm ok kueðit a brullaupſ ſtefnu. Skylldi
veizla ſu vera at biarnar þa vm hauſtið. Siðan fór
þorolfr aptr til þoriſ. ok ſagði honum þat ſem til tiðenda hafði
gerz i faur hanſ. þorer let vel ifer er þau rað ſkylldu
takaz. En er at þeirri ſtefnu kom er þorolfr
ſkylldi ſækia til veizlunnar. þa bauð hann monnum
til farar með ſer. bauð fyſt þori ok arinbirní.
ok huſkorlum þeirra ok rikum buendum ok var til þeirrar
ferðar fiolmennt ok goðmennt. En þa er miog var
komit at ſtefnudegi. þeim er þorolfr ſkylldi heiman
fara ok bruðmenn voru komner. þa tok egill ſott ſua at
hann var eigi fæʀ þeir þorolfr hofðu langſkip eítt mikit
alſkipat ok foru ferðar ſinnar ſua ſem akueðit var.
af aulfi
Avluer het maðr hann var huſkarl þoriſ
ok var forſtiori ok raðamaðr fyrir bui hanſ. hafði hann
ſkullda heimtur. ok var fehirðir. Auluer var
af æſku alldri. ok þo maðr hinn hreſſaſti. Sua bar
til at auluir atti heimanferð at heimta land ſkylldir
þoriſ. þær epter hofðu ſtaðit vm varit. hafði
hann roðrar feriu. ok voru þar axíj. huſkarlar þoriſ.
þa tok egill at hreſſazt ok reiſ hann þa vpp.
honum þotti þa geraz daufligt heima er alþyða
manna var a brott farin. kom hann at mali
við aului ok ſagði at hann villdi fara með honum. En aului
þotti eigi goðum liðſmanní of aukit. þui at ſkip
koſtr var ærinn. rez egill til ferðar þeirrar. Egill
hafði vapn ſín. Suerð ok keſíu ok buklara
fara þeir ferðar ſinnar er þeir voru buner ok fengu
veðra balk harðan. huauſſ veðr ok ohagſtæð
en þeir ſottu ferðina knaliga. toku roðrarleiði.
sua bar til ferð þeirra at þeir komu aptan
dagſ til atla eyiar ok laugðu þar at landi. En
þar var i eyiunni ſkamt vpp bu mikit er atti
eirikr konungr. En þar reð fyrir maðr ſa er barðr het hann var
kallaðr atleyiar barðr ok var ſyſlumaðr mikill ok
ſtarfſ maðr goðr. Ecki var hann kynſtorr maðr. en kæʀ
miog eiriki konungi ok Gvnnhilldi drotningu. þeir auluir drogu vpp
ſkip ſitt or flæðar mali. Gengu ſiðan til bæiar
ok hittu barð vti. ok ſogdu honum vm ferð ſína. Sua
þat at þeir villdu þar vera vm nottina. barðr ſa at
þeir voru vater miog ok fylgdi hann þeim til ellda huſſ nockurſ.
var þat brott fra oðrum huſum. hann let gera elld
mikinn fyrir þeim ok voru þar þurkut klæði þeirra. En er
þeir hofðu tekit klæði ſin þa kom barðr þar. Nu
munu ver ſeger hann her ſetia yðr borð. ek veit at yðr
mun vera titt at ſofa. þer erut menn moder af vaſi.
Aului likadi þat vel. Siðan var ſett borð
ok gefinn þeim matr brauð ok ſmior. ok ſetter fram
ſkyr aſkar ſtorer. barðr ſagði harmr er þat
nu mikill er aul er ecki inni. þat er ek mega
yðr fagna ſem ek villda. verði þer nu at biargaz
við ſlikt ſem til er. þeir auluer voru þyſter miog ok ſupu
ſkyrit Siðan let barðr bera inn afr ok drucku
þeir þat ok þa enn epter lagar. Fuſſ munda ek
kuad barðr at gefa yðr betra dryck ef til
væri halm ſkorti þar eigi inni. bað hann þa þar
niðr leggiaz til ſuefnſ.
dráp bardar
Eirikr konungr ok Gunnhilldr komu þat ſama kuelld
i atley ok hafði barðr þar buið veizlu moti
honum ok ſkylldi þar vera diſablot ok var þar
veizla hin bezta ok dryckia mikil inni i ſtufunni.
konungr ſpurði huar barðr veri er ek ſe hann huergi. Madr
ſegir barðr er vti ok greiðir fyrir geſtum ſínum. huerir ero geſter
þeir. ſegir konungr er hann lætr ſer þat ſkylldara en vera inni her
hía oſſ. Maðrinn ſagði honum at þar voru komner huſkarlar
þoriſ herſiſ. konungr mællti gangi epter þeim ſem tiðaz
ok kalli þa inn hingat. ok var gert. Sagt at konungr vill hitta
þa. Siðan ganga þeir. fagnaði konungr vel aului.
ok bað hann ſitia gagnuert ſer i aunduegi. ok þar forunauta
hanſ vtar fra. þeir gerðu ſua ſat egill næſtr
aului. Siðan var þeim borit aul at drecka forru minni
morg ok ſkylldi horn drecka i minni huert. en er
a leið vm kuelldit þa kom ſua at faurunavtar
auluiſ gerðuz marger ofærer. Sumer ſpio þar inni i ſtufunni.
en ſumer komuz vt fyrir dyʀ barðr geck þa at
faſt at bera þeim dryck. þa tok egill við horni þui er
bárðr hafði fingit aului ok drack af barðr ſagði
at hann þyſti miog ok færði honum þegar hornit
fullt. ok bað hann af drecka. Egill tok við horninu
ok quað viſu. Saugðut ſverri flagði ſumbekkiu þar
kumla. þvi tel ek bliotr þar er bletuð bragðviſan þik
diſir. leyndut alltz til illa vkunna þer runna. illt
hafit bragð of brugðit baruðr hugar fari.
barðr bað hann drecka ok hætta flimtun
þeirri. Egill drack full huert er at honum kom ok ſua fyrir
aului. þa geck barðr til drotningar ok ſagði henni at þar
var maðr ſa er ſkomm færði at þeim. ok alldregi drack
ſua at eigi ſegði hann ſik þyrſta. drotning ok barðr blonduðu
þa dryckin olyfiani ok baru þa inn. Signdi barðr
fullit feck ſiðan aulſeliunní. færdi hon agli.
ok bað hann drecka. Egill bra þa knifi ſinum ok ſtack
i lofa ſer. hann tok við horninu ok reiſt a runar
ok reið a bloðinu. hann quað. Riſtum run a horni rioðum
ſpioll i dreyra. þau vil ek orð til eyrna oðſ dyrſ
viðar rota. drekkum veig ſem vilium vel glyiaðra
þygia vitum hve oſſ of eiri aul þat er
barðr of ſigndi hornit ſprack i ſundr en
dryckrinn for niðr i halm. þa tok at liða at avlui
a ok matti eigi framm komaz. kurer ſottu epter
þeim i quina en ſumer ſottu vtan at. ok logðu
ſpiotum ok ſuerðum i gegnum garðana. en ſumer
baru klæði a vapn þeirra vrðu þeir ſarer ok þui næſt
handteknir ok aller bundner. leiddir ſua
heim til bæíarínſ. Maðr ſa er bæ þann atti ok var rikr
ok auðigr. hann átti ſon roſkinn. Siðan var vm ræðt huat
við þa ſkylldi gera. Sagði bondi at honum þotti þat rað
at drpinn veri hueʀ a fætr oðrum. bondaſon ſagði at
þa gerði myrkt af nott ok mætti þa enga ſkemtan af
hafa at kuelia þa. bað hann lata biða morginſ. var
þeim þa ſkotið i huſ eítt. ok bundner ramliga. Egill var
bundinn við ſtaf einn bæði hendr ok fætr. Siðan
var huſit læſt ramliga. en kurer gingu inn i ſtufu
ok motuðuz ok voru allkater ok drucku. Egill færðiz
við ok treyſti ſtafinn til þeſſ er vpp loſnaði or golfínu
ſiðan fell ſtafrinn ſmeygðiz egill þa af ſtafnum
ſiðan leyſti hann hendr ſinar með taunnum. En er
hendr hanſ voru lauſar. leyſti hann bond af fotum ſer.
ſiðan leyſti hann felaga ſina. En er þeir voru aller lavſer.
leituðuz vm i huſin huar likaz var vt at komaz.
huſit var gert at veggium af timbr ſtockum ſtorum en i
annan enda huſſínſ var ſkialld þili flatt. hliopu
þeir þar at ok bru þilit. var þar huſ annat er þeir komu i. voru þar ok
timbr vegger vm. þa heyrðu þeir manna mal vnder
fætr ſer niðr. leituðuz þeir þa vm ok fundu hurð i golfinu
luku þeir þar vpp. var þar vnder grauf diup.
heyrðu þeir þangat manna mal. Siðan ſpurdi
egill huat manna þar veri. Sa nefndiz aki er
við hann mællti. Egill ſpurði ef hann villdi vpp or grofinní
aki ſegir at þeir villdu þat giarna. Siðan letu þeir egill
ſiga feſti ofan i grofina þa er þeir voru bundner með
ok drogu þar vppíííj. menn. aki ſagði at þat voru ſyner hanſ
íj. ok þeir voru menn danſker. hofðu þar orðit hertekner
it fyʀa ſumar. var ek ſagði hann vel halldinn i
vetr hafða ek miog fiar varðueizlur buanda.
en ſueinarner voru þíaðer ok vndu þeir illa i var reðu
ver til ok hlupum a brott ok vrðum ſiðan fundner voru ver
þa her ſetter i grauf þeſſa. þer mun her kunnigt vm huſaſkipan.
ſegir egill huar er oſſ vænſt a brott at komaz.
aki ſagði at þar var annat ſkialldþili brioti
þer þat vpp munu þer þa koma fram i kornhlauð en
þar ma vt ganga ſem vill. þeir egill gerðu ſua brutu
vpp þilið gengu ſiðan i hlauðuna ok þaðan vt
niðamyrkr var a þa mælltu þeir faurunautar
at þeir ſkylldu ſkunda a ſkoginn. egill mællti við
aka. ef þer ero her kunnig hibyli. þa muntu viſa
oſſ til fefanga nockuʀa. Aki ſegir at eigi mundi
þar ſkorta lauſa fe. her er lopt mikit. er bonde
ſefr i þar ſkorter eigi vapn inni. egill bað þa þangat
fara til loptſinſ. En er þeir komu vpp i ridit þa
ſa þeir at loptið var opit. var þar lioſ inni ok þionoſtumenn
ok biuggu reckiur manna. egill bað þa ſuma
vti vera ok gæta at engi kæmiz vt. Egill hliop inn
i loptið. greíp þar vapn þui at þau ſkorti þar
eigi inní. drapu þar menn alla þa er þar voru inni. þeir
toku ſer aller aluæpni. Aki geck til þar er hlemr
var i golf þilínu. ok lauk vpp mællti at þeir ſkylldu
þar ofan ganga i vnder ſkemmuna. þeir toku ſer lios
ok gengu þangat voru þar fehirzlur bonda ok gripir
goðer. ok ſilfr mikit. Toku menn ſer þar byrðar.
ok baru vt. Egill tok vnder hond ſer mioð drecku
eína vel mikla ok bar vnder hendi ſer foru
þeir þa til ſkogar. En er þeir komu i ſkoginn þa nam
egill ſtað ok mællti. þeſſi ferð er allill. ok eigi hermannlig
Vær hofum ſtolið fe bonda ſua at hann veit ecki til
ſkal oſſ alldregi þa ſkomm henda forum nu aptr
til bæiarinſ ok latum þa vita huat titt er. aller
mælltu þui i mot. Saugðu at þeir villdu fara til ſkipſ
egill ſetr niðr mioðdreckiuna. Siðan hefr hann a
raſ ok rann til bæiarinſ. En er hann kom heim til bæiarinſ
þa ſa hann at þionoſtuſueinar gengu fra elldaſkala
með ſkutildiſka ok baru inn i ſtofuna.
egill ſa at i ellda huſínu var elldr mikill ok katlar
ifer. Geck hann þangat til þar hofðu verit ſtockar
ſtorer flutter heim ok ſua elldar geruer ſem þar
er ſiðuenia til at elldinn ſkal leggia i ſtokſ
endann ok brennr ſua ſtokkrinn. Egill greip vpp
ſtockinn ok bar heim til ſtofunnar ok ſkaut þeim
endanum er logaði vpp vnder vpſina ok ſua
vpp i næfrina. elldrinn laſ ſkiott troð viðinn.
en þeir er við dryckiuna ſatu fundu eigi
fyʀ en loginn ſtoð inn. vm ræfrit. hlíopu menn þa til
dyranna. en þar var ecki greiðfært vt bæði fyrir viðunum.
ſua þat at egill varði dyrnar. felldi hann menn bæði
i dyrunum ok vti fyrir dyrunum. En þat var ſuipſtund
ein aðr ſtufan brann ſua at hon fell ofan. tyndiz
þar lið allt er þar var inni. En egill geck aptr til
ſkogarinſ fann þar faurunauta ſina. fara
þa aller ſaman til ſkipſ. Sagdi egill at mioðdrecku
þa vill hann hafa at afnanſ fe. er hann for
með En hon var reyndar full af ſilfri. þeir þorolfr
vrðu allfegner er egill kom ofan helldu þeir þa
þegar fra landi er mornaði. Aki ok þeir feðgar voru i ſueit
egilſ. þeir ſigldu vm ſumarit er a leið til danmarkar
ok lagu þar enn fyrir kaupſkipum ok ræntu
þar er þeir komuz við.
af þorolfi ok egli
Haralldr gormſ ſon hafði þa tekit við
riki i danmork. En gormr fader
hanſ var þa dauðr landit var þa herſkatt.
lagu vikingar miog vti fyrir danmorku
aka var kunnigt i danmorku bæði a ſia ok
landi. Spurði egill hann miog epter. huar þeir ſtader
veri er ſtor fefaung mundu fyrir liggia. en er
þeir komu i eyrar ſund. þa ſagði aki at þar var
a land vpp kaupſtaðr mikill er het i lundi
Sagði at þar var fevan. En likligt at þar
mundi vera viðtaka er bæiar menn veri. þat mal
vpp borit fyrir liðſmenn huart þar ſkylldi raða
til vppgaungu eða eigi. menn toku þar allmiſiafnt
a fyſtu ſumer. en ſumer lauttu.
var þui mali ſkotið til ſtyrimanna. þorolfr
fyſti helldr vppgaungu. þa var rætt við egil. huat
honum þotti rað. hann quað viſu. Vpp ſkolum varum ſuerðum
vlfſ tannlituðr glitra. eigum dáð at drygia i
dalmiſkunn fiſka. leiti vpp til lundar lyða
hueʀ ſem braðaz. gerum þar fyrir ſetr ſolar
ſu ſeið ofagran vigra. Siðan biugguz
menn til vppgaungu. ok foru til kaupſtaðarinſ
en er bæiar menn vrðu varer við vfrið. þa ſtefndu
þeir i mot. var þar treborg vm ſtaðinn. settu þeir þar
menn til at veria. tokz þar bardardagi. Egill gengr
fyſtr inn vm borgina. Siðan flydu bæiar menn
varð þar mannfall mikit. ʀæntu þeir kaup ſtaðinn
en brendu aðr þeir ſkilduz við. foru ſiðan ofan
til ſkipa ſinna.
af vidrædu þoris ok konungs
Þorolfr hellt liði ſínu norðr. fyrir halland
ok logðu þar til hafnar er þeim bægði veðr
ræntu þar ecki. þar var ſkamt a land vpp
iarl ſa er arnfiðr er nefndr. En er hann ſpurði
at vikingar voru þar komner við land. þa ſendi hann menn
ſina a fund þeirra þeſſ erendiſſ at vita huart
þeir villdi þar friðland hafa eða hernat. En er
ſendimenn voru komner a fund þorolfſ með ſin erendi
þa ſagði hann at þeir mundu þar ecki heria. Sagði
at þeim var engi nauð ſyn til at heria þar ok
fara herſkilldi. Sagði at þar var land ecki auðigt.
Sendimenn fara aptr til iarlſinſ ok ſogðu
honum erendiſ lok ſin. En er iarlinn varð þeſſ vaʀ
at hann þurfti ecki liði at ſafna fyrir þa ſauk
þa reið hann ofan með ecki lið til fundar við vikinga.
en er funduz þa foru þar allt vel
ræður með þeim. Jarl bauð þorolfi til veizlu með
ſer ok liði hanſ. þui er hann villdi. þorolfr het ferðinni en
þa er a var kueðit let Jarlinn ſenda reið ſkiota
ofan moti þeim. ʀeðuz þeir til ferðar bæði þórolfr
ok egill. ok hofðu með ſerxxx. manna. En er þeir
komu til iarlſinſ. fagnaði hann þeim vel. var þeim
fylgt inn i ſtofu var þar þegar inni mungát ok
gefit þeim at drecka. ſatu þeir þar til kuelldz.
En aðr borð ſkylldu vpp fara þa ſagði Jarl at
þar ſkylldi ſæti hluta Skylldi drecka ſaman
karlmaðr ok kona ſua ſem til ynniz en þeir ſer er fleiri
veri. Menn baru þa hluti ſina i ſkaut. ok tok Jarlinn
vpp. Jarl atti dottur allfriða ok þa vel frvmuaxta.
Sua ſagdi hlutr til at egill ſkylldi
ſitia hia iarlſdottur vm kuelldit. hon geck vm golf ok
ſkemti ſer. Egill ſtoð vpp ok gec til rumſ þeſſ er
dottir Jarlſinſ hafdi ſetid vm daginn. En er menn ſkipuðuz
i ſæti ſín. þa geck Jarlſdottir at rumi ſinu
hon quað Hvat ſkaltu ſueinn i ſeſſ minn þvi at þu ſialldan
hefer gefnar vargi varmar braðer vera
vil ek einn vm mina. ſáttuðu hrafn i hauſti
of hræſolli gialla varat þar er eggiar a ſkel þunnar
nar runnuz. Egill tok til hennar ok ſetti hana niðr hia
ſer. hann quað Farit hefi ek bloðgum brandi ſua at
mer ben þiðuðr fylgdi ok giallanda geiri. gangr
var harðr o vikingum. giorðum reiðir roſtu raɴ
elldr of ſiot manna. Ek let bloðga buka i borghliðum
ſæfaz. þa drucku þau ſaman vm kuelldit
ok voru allkat. var þar veizla hín bezta. ok ſua
vm daginn epter. foru þa vikingar til ſkipa ſinna.
Skilduz þeir Jarl með vínattu. ok ſkiptuz giofum
við. helldu þeir þorolfr liðinu til brenneyia þar
var i þann tima vikingabæli mikit. þuiat þar ſigldu
kaupſkip miog i gegnum eyiarnar. Aki
fór heim til bua ſinna ok ſynir hanſ. hann var maðr vellavðigr.
ok atti morg bu a iotlandi. Skilduſt þeir með
kærleik ok mælltu til vinattu mikillar milli
ſín. En er hauſtaði ſigldu þeir þorolfr norðr fyrir noreg
ok koma framm i fiorðum. fara a fund þores herſeſſ.
Tok hann vel við þeim. en arinbiorn ſonr hanſ miklu betr.
byðr hann at egill ſkal þar vera vm vetrinn. Egill tok
þat með þockum. En er þorer viſſi boð arinbiarnar þa kallaði
hann þat helldr brað mællt veit ek eigi ſagði hann hverſu
þat likar eiriki konungi. þuiat hann mællti ſua epter aftauku
barðar at hann villdi ecki at egill veri her i
landi. ʀaða mattu vel faðer ſegir arinbiorn. þui við konung.
at hann teli ecki at vm viſt egilſ. þu munt bioða
þorolfi magi þinum her at vera. en við egill munum
hafa eítt vetr grið baðer. en af þeſſi ræðu ſa
þorer at arinbiorn mundi þeſſu raða. buðu þeir feðgar
þa þorolfi þar vetr grið. en hann þektiz. þat. voru þeir þar
viðxíj. menn vm vetrinn. Bræðríj. ero nefndir
þorualldr ofſi. ok þorfiðr ſtrangi. þat voru nafrændr
biarnar haulldz ok hofðu með honum fæzt
þeir voru menn miklir ok ſterkir. kapſ menn miklir
ok fram giarnir. þeir fylgdu birni þa er hann var i
viking. en ſiðan er hann ſettiz vm kyrt. þa foru
þeir bræðr til þorolfſ ok voru með honum i hernaði. þeir
voru i ſtafni a ſkipi hanſ. En þa er egill tok ſkipſtiorn
þa var þorfiðr hanſ ſtafnbui. þeir bræðr fylgdu
þorolfi iafnan ok mat hann þa meſt ſkipueria
ſinna. þeir bræðr voru þann vetr i hanſ ſueit ok ſatu
næſt þeim bræðrum. þorolfr ſat i aund vegi ok atti
ti dryckiu við þori en egill ſat fyrir adryckiu arinbiarnar.
Skylldi þar vm golf ganga at minnum ollum
Þorer herſir fór vm hauſtið a fund erikſ konungſ. tok
konungr við honum forkunnar vel. En er þeir toku ræður
ſinar. þa bað þorer konung at hann ſkylldi eigi fyrir kunna hann þeſſ
er hann hafdi egil með ſer vm vetrinn. konungr ſuaraði þui vel
Sagði at þorer matti þiggia af honum ſlikt er hann
villdi. En ecki mundi þetta ſua fara ef annaʀ
maðr hefði við agli tekit. En er Gunnhilldr heyrði
huat þeir ræddu þa mællti. þat ætla ek eirikr at
nu fari enn ſem optaʀ at þu ſer miog talhlyðinn.
ok mannt þat eigi lengi er illa er gort til þín. enda
muntu til þeſſ draga fram ſonu skallaɢrimſ at þeir munu
enn drepa niðr nockura nafrændr þina
En þottu later þer engiſſ þikia vert vm drap barðar.
þa þiki mer eigi ſua þo. konungr ſegir. Meiʀ fryr
þu mer. Gunnhilldr grimleikſ en aðrer menn. en verit
hefer kæʀa við þorolf af þinni hendi en nu er
en ecki mun ek orð min aptr taka við þa
bræðr. Vel var þorolfr her ſagði hon aðr egill ſpillti fyrir
honum. en nu ætla ek engan mun. þorer fór heim
þa er hann var buinn ok ſagði þeim bræðrum orð konungſ ok drotningar
dráp þorualldz ofſa
Ayuindr ſkreyia
ok álfr hetu bræðr Gunnhilldar ſynir auzurar
tóta. þeir voru menn miklir ok allſterkir
ok kaupmenn miklir. þeir hofðu þa meſt ifirlat
af eiriki konungi ok Gunnhilldi. Ecki voru þeir menn þockaſælir
af alþyðu. voru þa a vngum alldri. ok þo fullkomner
at þroſka. Þat var vm varit at blot
mikit ſkylldi vera at ſumri a gaulum. þat var agæzt
hofuð hof. Sotti þangat fiolmenni mikit
or fiorðum ok af fiolum ok or ſogni ok fleſt
allt ſtormenni. Eirikr konungr for þangat. þa mællti
Gunnhilldr við bræðr ſina. þat vil ek at þið hagit ſua
til i fiolmenni þeſſu at þið fait drepit annan ·
huarn þeirra ſona Skallaɢrimſ ok bazt at baðer veri.
þeir ſogðu at ſua ſkylldi vera. þorer herſir bioz
til ferðar þeirrar. hann kallaði arinbiorn til malſ við
ſik. Nu mun ek ſagði hann fara til blotſinſ
en ek vil ecki at egill fari þangat. ek kann
ræðum Gvnnhilldar en kapſemd egilſ. en riki
konungſ. at þeſſ mun eigi hægt at gæta allz ſaman. en
egill mun ecki letiaz lata nema þu ſer epter
en þorolfr ſkal fara með mer ſagði hann ok aðrer þeir favrunautar.
ſkal þorolfr blota ok leita heilla þeím
bræðrum. Siðan ſagði arinbiorn agli at hann mun heima
vera ok við bader ſagði hann. Egill kuað ſua vera
ſkylldu. En þeir þorer foru til blotzinſ ok var þar
allmikit fiolmenni ok dryckiur miklar. þorolfr
fór með þori huar ſem hann fór ok ſkilduz alldregi
dag ne nótt. Eyuindr ſagði Gunnhilldi at hann fekk
ecki færi við þorolf. hon bað hann þa drepa einn huern
manna hanſ. helldr en allt beri vndan. þat var eitt
kuelld þa er konungr var til ſuefnſ genginn ok ſua
þeir þorer ok þorolfr. En þeir ſatu epter. þorfiðr ok þorvalldr
þa komu þeir þar bræðr. eyuindr. ok alfr
ok ſettuz hia þeim ok voru allkater. drucku fyſt
ſueitar dryckiu þa kom þar er horn ſkylldi drecka
til halfſ. drucku þeir ſaman eyuindr ok
þorualldr. en alfr ok þorfiðr. En er a leid kuelldit
þa var druckit við ſleitur ok þui næſt orðahnippingar
ok þa ſtoryrði. þa hliop eyuindr
vpp ok bra ſaxi einu ok lagði a þorvalldi ſua ·
at þat var ærit banaſar. Siðan hliopu vpp
huarertueggiu. konungſ menn ok huſkarlar þoriſſ. En
menn voru aller vapnlauſer inni þui at þar hofshelgi.
ok gengu menn i milli ok ſkildu þa er odaſter
voru. varð þa ecki fleira til tiðenda þat kvelld.
Eyuindr hafði vegit i veum ok var hann
vargr orðinn ok varð hann þegar brott at fara.
konungr bauð bætr fyrir manninn. En þorolfr ok þorfiðr
ſaugðu at þeir hofðu alldregi tekit mannbætr.
ok þeir villdu ecki þær taka. Skilduz at
ſua bunu foru þeir þorer heim. Eirikr konungr. ok þau Gunnhilldr
ſendu eyuind ſuðr til danmerkr. til haralldz konungſ gormſ
ſonar þui at hann matti þa eigi vera i norrænum logum. konungrinn
tok vel við honum ok fauruneyti hanſ. Eyuindr hafði
til danmarkar langſkip allmikit. Siðan ſetti
konungr eyuind þar til landvarnar fyrir vikingum. Eyuindr
var hermaðr hinn meſti. En er var kom epter vetr
þann þa buaz þeir þorolfr ok egill enn at fara i viking.
En er þeir voru buner þa hallda þeir enn i auſtrveg
veg. En er koma i vikina þa ſigla ſuðr fyrir iotland ok heria
þar ok þa fara þeir til friſ landz ok dueliaz miog lengi
vm ſumarit. en þa hallda enn aptr til danmerkr
En er þeir koma til landamæriſ þar er mætiz danmork
ok friſland ok lagu þa við land þa var þat eitt kuelld
er menn biugguz til ſuefnſ a ſkipum. at menníj. komu
a ſkip egilſ ok ſogðu at þeir attu við hann eyrendi var
þeim fylgt til hanſ. þeir ſegía at aki hinn auðgi hafði
ſendt þa þangat með þeim erendum at eyuindr ſkreyia
liɢr vti fyrir iotlandz ſiðu ok ætlar at ſæta yðr
þa er þer farit ſunnan ok hefer hann lið mikit ſaman
dregit ſua at þer hafit engi aholld við ef þer hittið
lið hanſ allt. en hann ſialfr ferr með letti ſkipum tueimr. ok
er nu her ſkamt fra yðr. En er tiðendi þeſſi komu fyrir egil
þa lata þeir þegar af ſer tiolldin. bað þa fara
hlioðliga. þeir gerðu ſua. þeir komu i daugun at þeim
eyuíndi þar er þeir lagu vm ackeri. logðu þegar at
þeim. letu ganga bæði griot ok vapn fell þar lið mart
af eyuindi en hann ſialfr hliop fyrir borð. ok komz með
ſundi til landz ok ſua allt þat lið er vndan komz. en þeir
egill toku ſkipin ok faut þeirra ok vapn foru þa
aptr vm daginn til liðſ ſinſ. hittu þa þorolf. Spyʀ hann
huert egill hafði farit eða huar hann hafði fengit
ſkip þau er þeir fara með egill ſeger at eyuindr ſkreyia
hafði haft ſkipin ok þeir hofðu af honum tekit.
þa quað egill. Giorðum haullzti harða. hrið fyrir iotlandz
ſiðu. barðiz vel ſa er varði. vikingr danariki
áðr a ſund fyrir ſundi ſnarfeingr með lið dreingia auſtr
fra heſtum. eyuindr of hliop ſkreyia. þorolfr ſegir. þetta
ætla ek yðr ſua hafa gert at oſſ mun ecki hauſtlangt
ráð at fara til noregſ. egill ſagði at
þat var vel þott þeir leitaði þa í annan ſtað.
Alfraðr hinn riki reð fyrir englandi. hann var fyrſtr
einualldz konungr ifer englandi ſinna kynſmanna
þat var a dogum haralldz hínſ harfagra noregſ
konungſ. Epter hann var konungr i englandi ſon hanſ iatuarðr. hann var
faðer aðalſteinſ hinſ ſigrſæla foſtra hakonar
hinſ goða. J þenna tíma tok aðalſteinn konungdom
i englandi epter fauður ſinn. þeir voru fleiri bræðr
ſyner iatuarz. En er aðalſteinn hafði tekit
konungdom þa hofuz vpp til vfriðar þeir hofðingiar
er aðr hofðu latið riki ſín fyrir þeim langfeðgum þotti
nu ſem dælſt mundi til at kalla er vngr konungr reð fyrir
riki. voru þat bæði bretar ok ſkotar ok irar. En aðalſteiɴ
konungr ſafnaði herliði at ſer. ok gaf mala þeim monnum
ollum er þat villdu hafa til fefangſ ſer bæði vtlendzkum
ok innlenzkum. þeir bræðr þorolfr ok egill helldu ſvðr
fyrir ſaxland ok flæmingia land. þa ſpurðu þeir at englandz
konungr þottiz liðſ þurfa ok þar var van fefangſ
mikilſ. gera þeir þa þat ráð at hallda þangat liði
ſinu foru þeir þa vm hauſtið til þeſſ er þeir komu a fund
aðalſteinſ konungſ. Tok hann vel við þeim. ok leizt ſua a at
liðſemd mikil mundi vera at fylgd þeirra. Verðr
þat bratt i ræðum englandz konungſ. at hann byðr þeim til ſin at
taka þar mala. ok geraz land varnarmenn hanſ. Semia þeir
þat ſín i milli at þeir geraz menn aðalſteinſ. England var
kriſtið. ok hafði lengi verit þa er þetta var tiðenda. Aðalſteinn
konungr var vel kriſtinn. hann var kallaðr aðalſteinn
hinn trufaſti. konungr bað þorolf ok þa bræðr at þeir ſkylldu
lata primſignaz. þuiat þat var þa mikill ſiðr.
bæði með kaupmonnum. ok þeim monnum er a mala gengu
með kriſtnum monnum. þuiat þeir menn er primſignader voru
hofðu allt ſamneyti við kriſtna menn ok ſua heiðna.
en hofðu þat at atrunaði er þeim var ſkapfelldaz.
þeir þorolfr ok egill gerðu þat epter bæn konungſ. ok letu primſignaz
baðer. þeir hofðu þarccc. ſinna manna þeirra er mala toku
af konungi.
af olafui ſkota ·
konungi
Olafr rauði
het konungr a ſkotlandi hann var ſkozkr at fauðurkyní.
en danſkr at moður kyni. ok kominn
af ætt ragnarſ loðbrokar. hann var rikr maðr
Skot land var kallad þriðiungr rikiſſ við england.
orðimbra land er kallað fimtungr englandz ok er þat
norðazt næſt ſkotlandi fyrir auſtan. þat hofðu haft
at fornu dana konungar. íoruik er þar hofuð ſtaðr.
þat riki atti aðalſteinn. ok hafði ſett ifer iarla
tua. hét annaʀ alfgeiʀr en annaʀ guðrekr. þeir
ſatu þar landuarnar. bæði fyrir agangi ſkota ok dana
eða norðmanna er miog heriuðu a landit ok þottuz
eiga tilkall mikit þar til landz. þuiat a norðimbralandi
voru þeir einer menn ef nockut var til at danſka ætt
atti at faðerní eða moðerni. en marger
huarertueggiu. fyrir bretlandi reðu bræðríj. hringr
ok aðilſ ok voru ſkattgilldir vnder aðalſtein konung ok fylgdi
þat. þa er þeir voru i her með konungi. at þeir ok þeirra lið ſkylldu
vera i brioſti i fylking fyrir merkium konungſ. voru þeir bræðr
hiner meſtu hermenn. ok eigi allunger menn. Elfraðr hinn
riki hafði tekit alla ſkatt konunga af nafni ok velldi.
hetu þeir þa Jarlar er aðr voru konungar eða konunga ·
ſynir hellz þat allt vm hanſ æfi. ok iatvarðar ſonar hanſ
en aðalſteinn kom vngr til rikiſ. ok þótti af honum minni
ógn ſtanda. Gerðuz þa marger otryɢuer. þeir er aðr
voru þionoſtufullir
af lidſ ſamandræ
Olafr
ſkotakonungr dro ſaman her mikinn ok fór
ſiðan ſuðr a england. En er hann kom a norð imbra
land. for hann allt herſkilldi. En er þat ſpurðu iarlarner
er þar reðu fyrir. ſtefna þeir ſaman liði ok fara moti
konungi. En er þeir finnaz varð þar orroſta mikil ok lauk
ſua at olafr konungr hafði ſigr. En goðrekr Jarl fell. en
alfgeiʀ flyði vndan. ok meſtr hluti liðſ þeſſ er þeim
hafði fylgt. ok brott komz ór bardaga. feck alfgeiʀ
þa enga viðſtoðu. lagði olafr konungr þa allt norðimbraland
vnder ſik. Alfgeiʀ fór a fund aðalſteinſ konungſ
ok ſagði honum vfarar ſinar. En þegar er aðalſteinn konungr
ſpurði at herr ſua mikill var kominn i land hanſ. þa gerði
hann þegar menn fra ſer. ok ſtefndi at ſer lidi. gerði orð
Jorlum ſinum ok oðrum rikiſſ monnum. Sneri konungr þegar a
leið með þat lið er hann feck ok fór imot ſkotum. En er þat
ſpurðiz at olafr ſkotakonungr hafði fengit ſigr. ok hafði
lagt vnder ſik mikinn hluta af englandi. hafði
hann þa her miklu meira en aðalſteinn. En þa ſotti til
hanſ mart rikiſſ manna. En er þetta ſpyria þeir hringr ok
aðilſ. hofðu þeir ſaman dregit lið mikit. þa ſnuaz
þeir i lið með olafi konungi. hofðu þeir þa vgrynni liðſ.
En er aðalſteinn ſpurði þetta allt. þa atti hann ſtefnu
við hofðingia ſina ok raðamenn. leitaði þa epter
huat tiltækiligaz veri. Sagði þa allri alþyðu greiniliga
þat er hann hafði frett vm at haufn ſkotakonungſ.
ok fiolmenni hanſ. aller mælltu þar eitt vm at alfgeiʀ
Jarl hafð hinn veſta hlut af ok þotti þat til
liggia at taka af honum tignina. en ſu raðagerð
ſtaðfeſtiz at aðalſteinn konungr ſkylldi fara aptr
ok fara a ſunnan vertt. england. ok haf þa fyrir ſer
liðſafnat norðr epter landi ollu þui at þeir ſa elligar
gar mundi ſeint ſafnaz fiolmennit ſua mikit
ſem þyrfti ef eigi drægi konungr ſialfr at liðit. En ſa herr
er þa var þar ſaman kominn þa ſetti konungr þar yfir
hofðingia þorolf ok egil. Skylldu þeir raða fyrir þui liði. er
vikingar hofðu þangat haft til konungſ. En alfgeiʀ ſialfr
hafði þa enn forrað ſinſ liðſ. þa feck konungr enn
ſueitar hofðingia þa er honum ſyndiz. En er egill kom
heim af ſtefnunni til felaga ſinna. þa ſpurðu þeir hvat
hann kynni at ſegía þeim tiðenda fra ſkotakonungi. hann quað.
Olafr of kom iofri ótt vig a bak flotta. þing harðan
ſpyr ek þengil. þann er felldi annan. glapſtigu
let gnoga goðrekr a mo troðna. iorð ſpenr
engla ſkerðer alfgreiʀ vnd ſik halfa.
Siðan gera þeir ſendimenn til olafſ konungſ. ok finna þat til erenda
at aðalſteinn konungr vill haſla honum voll. ok bioða orroſto ſtað
a vín heiði við vinuſkoga. ok hann vill at þeir heri eigi
a land hanſ en ſa þeirra raði riki a englandi er ſigr fær i orroſto.
lagði til vikuſtef vm fund þeirra En ſa biðr
annarſ viku er fyʀ kemr. en þat var þa ſiðr þegar
konungi var vollr haſlaðr at hann ſkylldi eigi heria at ſkamlauſſu
fyʀ en orroſto veri lokit. Giorði olafr konungr ſua at hann ſtavðuaði
her ſinn ok heriaði ecki ok beið til ſtefnudagſ þa
flutti hann her ſinn til vínheiðar. borg ein ſtoð fyrir norðan
heiðína. Settiz olafr konungr þar i borgina ok hafði þar meſtan
hlut liðſ ſínſ. þuiat þar var vt i fra heruð ſtór ok þotti
honum þar betra til at flutninga vm faung þau er
herrinn þurfti at hafa. en hann ſendi menn ſina vpp
a heiðina þar ſem orroſto ſtaðrinn var akueðinn. Skylldv
þeir taka þar tialld ſtaði ok buaz þar vm aðr herrinn
kuæmi. En er þeir menn komu i þann ſtað er vollrinn
var haſlaðr þa voru þar ſettar vpp heſliſteingr allt
til vmmerkia þar er ſa ſtaðr var er orroſtan ſkylldi
vera. þurfti þann ſtað at vanda at hann væri
ſlettr er miklum her ſkylldi fylkia var þar ok ſua er orroſtu
ſtaðrinn ſkylldi vera at þar var heiðr ſlett. En annan
veg fra fell a eín. En a annan veg fra var ſkogr mikill.
En þar er ſkemſt var milli ſkogarinſ ok arinnar
ok var þat miog laung leið. þar hofðu tialldat menn aðalſteinſ
konungſ ſtoðu tiolld þeirra allt milli ſkogarinſ. ok
arinnar. þeir hofðu ſua tialldat
at eigi voru menn i hino þridia hueriu tialldi. ok
þo faer i eínu. en menn olafſ konungſ komu til þeirra þa
haufðu þeir fiolmennt fyrir framan tiolldin oll. ok
naðu þeir ecki inn at ganga. Saugðu menn aðalſteinſ
at tiolld þeirra veri oll full af monnum. ſua at huergi
næʀ hefði þar rum lið þeirra. en tiolldin ſtoðu sua
hátt at ecki matti yfer vpp ſía. huart þav ſtoðu
morg eða fa a þyktina. þeir hugðu at þar
mundi vera herr mannz. Olafſ konungſ menn tiollduðu fyrir ·
norðan hoſlurnar. ok var þangat allt nockut
af hallt. Aðalſteinſ menn ſogðu ok annan dag fra
oðrum at konungr þeirra mundi þa koma eða vera kominn
i borg þa er var ſunnan vnder heiðinni. lið
droz til þeirra bæði dag ok nótt. En er ſtefna ſu
var liðin er akueðit var. þa ſenda menn aðalſteinſ
eyrendreka a fund olafſ konungſ. með þeim orðum
at aðalſteinn konungr er buinn til orroſto ok hefer her allmikinn.
en hann ſender olafi konungi þau orð at hann vill eigi at þeir geri ſua
mikit mannſpell ſem þa horfðiz til. bað
hann helldr fara heim i ſkotland en aðalſteinn. vill fa honum
at vingiof ſkilling ſilfrſ af plogi huerium vm allt riki
ſitt ok vill at þeir leggi með ſer vinattu. En er ſendimenn
koma til olafſ konungſ. þa tok hann at bua her ſinn ok ætlaði
at að riða. en er ſendimenn baru vpp erendi þa
ſtauðuaði konungr ferð ſina þann dag. Sat þa i raða gerð
ok hofðingiar herſ með honum. logðu menn þar allmiſ iafnt
til. Sumer fyſtu miog at þenna koſt ſkylldi taka
ſogðu at þat var þa orðin hin meſta fremdar ferð
at þeir færi heim ok hefði tekit gialld ſua mikit
af aðalſteini. Sumer lottu ok ſogðu at aðalſteinn mundi
bioða miklu meira i annat ſinn ef þetta veri eigi tekit.
ok var ſu raðagerð ſtaðfeſt. þa baðu ſendimenn
olaf konung at gefa ſer tom til at þeir hitti enn aðalſtein
konung. ok freiſtaði ef hann villdi enn meira gialld af hendi
reiða til þeſſ at friðr veri. þeir beiddu griða einn dag til
heimreiðar. en annan til vmraða. En hinn þriðia til
aptr ferðar. konungr iattaði þeim þui. fara ſendimenn heim
ok koma aptr hinn þriðia dag ſem akueðit var. Segia
Olafi konungi at aðalſteinn vill gefa allt ſlikt ſem hann bavð
fyʀ. ok þar vm framm til hlutſkiptiſſ liði. Olafſ konungſ Skilling
manni huerium frialſbornum. En mork ſueitarhofðingia
huerium þeim er reði fyrirxíj. monnum eða
fleirum. en mork gullz hirð ſtiora huerium. Env. ᴍerkr
gullz Jarli huerium. Siðan let konungr þetta vpp bera fyrir
lið ſitt. var enn ſem fyʀ at ſumer lauttu en ſumer
fyſtu. En at lyktum veitti konungr orſkurð. ſeger at þenna
koſt vill hann taka ef þat fylger at aðalſteinn konungr lætr
hann hafa norð imbraland allt með þeim ſkottum ok ſkylldum
er þar liggia. Sendimenn biðia enn freſta vm þria
daga. ok þeſſ með at olafr konungr. ſendi þa menn ſína at heyra
orð aðalſteinſ konungſ huart hann vill eða eigi þenna koſt. Segia
at þeir hyggia at aðalſteinn konungr mundi lata fatt við
nema at ſættín tækiz. Olafr konungr íatter þui. ok ſender menn
ſína til aðalſteinſ konungſ. Riða þa ſendimenn aller ſaman.
ok hitta adalſtein konung i borg þeirri er var næſt heiðinní
fyrir ſunnan Sendimenn Olafſ konungſ bera vpp erendi
ſín fyrir aðalſtein konung ok ſættaboð. Aðalſteinſ konungſ menn ſogðu
ok með hueriu þeir hofðu farit til Olafſ konungſ ok þat með at þat var
raðagerð vitra manna at duelia ſua orroſto meðan konungr kæmi
eigi. En aðalſteinn konungr veitti ſkiotan orſkurð vm
þetta mal ok ſagði ſendimonnum ſua. Berit þau orð min
olafi konungi at ek vil gefa honum orlof til þeſſ at fara heim til
ſkot landz með lið ſitt ok gialldi hann aptr fe þat allt er hann
tok vpp at raungu her i landi. Setium her ſiðan frið i millum
landa vaʀa ok heri huariger a aðra. þat ſkal ok fylgia.
at Olafr konungr ſkal geraz minn maðr ok hallda ſkotland af mer
ok vera vnder konungr minn. farit nu ſeger hann aptr ok ſegit
honum ſua buit. Sendimenn ſneru aptr leið ſína
þegar vm kuelldit. ok komu til Olafſ konungſ. næʀ miðri
nott. Voktu þa vpp konung ok ſogðu honum þegar orð aðalſteinſ
konungſ konungr let þegar kalla til ſín iarlana ok aðra hofðingia.
let þa ſendimenn koma til ok ſegia vpp
erendiſſ lok ſín. ok orð aðalſteinſ konungſ. En er þetta var kunnigt
gert fyrir liðſ monnum. þa var eitt orðtak allra at
þat mundi fyrir liggia at buaz til orroſto. Sendi menn ſogðu
ok þat með at aðalſteinn hafði fiolda liðſ ok hann hafði
þann dag komit til borgarinnar ſem ſendimenn komu.
þa mællti aðilſ iarl. Nu mun þat framm komit
konungr ſem ek ſagða at yðr mundu þeir reynaz braugðotter
hiner enſku. hofum ver her ſetid langa ſtund ok
beðit þeſſ er þeir hafa dregit at ſer allt lið ſitt. En
konungr þeirra mun verit hafa huergi næʀ. þa er ver komum
her. ᴍunu þeir nu hafa ſafnat lidi miklu ſiðan.
ver ſettumz. ɴv er þat rað mitt konungr at við bræðr riðim þegar i
nótt fyrir með okru lidi. ma þat vera at þeir ottiz nu ecki
at ſer er þeir hafa ſpurt at konungr þeirra er næʀ með her
mikinn. Skolum við þa veita þeim ahlaup. En er þeir
verða forflotta. þa munu þeir lata lið ſitt. en vdiarfari
ſiðan i atgongu at moti oſſ konungi þotti þetta
rað vel fundit. ᴍunum ver bua her varn þegar ·
er lyſer ok fara til motz við yðr. Staðfeſtu þeir þetta
rað ok luku ſua ſtefnunni.
Vm bardaga
Hríngr iall ok aðilſ broðer hanſ. biuggu her
ſinn ok foru þegar vm nottina ſuðr a heiðína.
En er lioſt var. þa ſa varðmenn þeirra þorolfſ
huar heʀinn fór. var þa blaſinn her blaſtr ok herklædduz
menn. Toku ſiðan at fylkia liðinu ok hofðu
íj. fylkingar. Reð alfgeiʀ iarl fyrir annaʀi fylking.
ok var merki borit fyrir honum. var i þeirri fylking lið
þat er honum hafði fylgt ok ſua þat lið er þar hafði til
ſafnaz or heruðum. var þat miklu fleira lið en þat er þeim
þorolfi fylgdi. þorolfr var ſua buinn. hann hafdi ſkiolld
viðan ok þyckuan. hialm a hofði all ſterkan.
gyrðr ſuerði þui er hann kallaði láng mikit vapn
ok gott. keſiu hafði hann i hendi. fioðrin var tueggia
álna laung. ok ſleginn fram broddr ferſtrendr.
en vpp var fioðrin breið falrinn bæði langr ok digr.
Skaptið var eigi hæra en taka matti hendi til
falſ ok furðuliga digrt. iarnteinn var i falnum
ok ſkaptið allt iarnuafit. þau ſpiot voru kollut brynþuarar.
Egill hafði hinn ſama bunað ſem þorolfr hann var
gyrðr ſuerði þui er hann kallaði naðr. þat ſuerð hafði hann
fengit a kurlandi var þat it bezta vapn huargi þeirra
hafði bryníu. þeir ſettu merki vpp ok bar þat þorfiðr
ſtrangi allt lið þeirra hafði norræna ſkiolldu
ok allan norrænan herbunat. i þeirri fylking voru
aller norræner menn þeir er þar voru. fylktu þeir þorolfr næʀ
ſkoginum. En alfgeirſ fylking fór með anni. Aðilſ
jarl ok þeir bræðr ſa þat at þeir mundu ecki koma þeim þorolfi
a ovart. þa toku þeir at fylkia ſinu liði Giorðu
þeir okíj. fylkingar. ok hofðuíj. merki fylkti aðilſ
moti alfgeiri iarli en hringr moti vikingum
Siðan tokz þar orroſta. gengu huarertueggiu vel
fram. Aðilſ Jarl ſotti hart framm þar til er alfgeiʀ let vndan
ſigaz. En aðilſ menn ſottu þa halfu diarfligaʀ.
var þa ok eigi lengi aðr en alfgeiʀ flyði ok er þat
fra honum at ſegia at hann reið vndan ſuðr a heiðina
ok ſueit manna með honum. ʀeið hann þar til er hann kom næʀ borg
þeirri er konungr ſat. þa mællti Jarlinn. Ecki ætla ek oſſ fara
til borgarinnar. ver fengum mikit orða ſkak næſt
er ver komum til konungſ. þa er ver hofðum farit vſigr fyrir Olafi konungi
ok ecki mun honum þikia batnat hafa vaʀ koſtr
i þeſſi ferð mun nu ecki þurfa at ætla til ſæmda þar
ſem hann er. Siðan reið Jarl ſuðr a landit ok er fra hanſ ferð. þat
at ſegia at hann reið dag ok nott þar til er þeir komu veſtr
a iarlſ neſ. feck Jarl ſer þar far ſuðr vm ſæ
ok kom framm a val landi. þar atti hann kyn halft. kom hann alldregi
ſiðan til englandz. Adilſ rak fyſt flottann
ok eigi langt aðr hann ſnyr aptr ok þar til er orroſtan var
ok veitti þa atgaungu. En er þorolfr ſa þat sneri hann i ·
mot Jarli ok bað þangat bera merkit. bað menn
ſina fylgiaz vel ok ſtanda þykt þokum at ſkoginum
ſagði hann ok latum hann hlifa a bak oſſ. ſua at þeir
megi eigi ollum megum at oſſ ganga. þeir gerðu ſua fylgdu
framm ſkoginum varð þa horð orroſta
Sotti egill moti aðiſli ok attuz þeir við hord ſkipti
liðſmunr var allmikill ok þo fell meiʀ lid þeirra
aðilſ. þorolfr gerðiz þa ſua oðr at hann kaſtaði ſkilldinum
a bak ſer en tok ſpiotið tueim hondum
hliop hann þa framm ok hio eda lagði til beggia
handa Stucku menn þa fra tueggia vegna
en hann drap marga. ruddi hann ſua ſtiginn framm
at merki iarlſinſ hringſ ok hellz þa ecki við
honum. hann drap þann mann er bar merki hringſ Jarlſ
ok hio niðr merkiſtaungina. Siðan lagði hann
ſpiotinu fyrir brioſt iarlinum i gegnum bryniuna
ok bukinn ſua at vt geck vm herðarnar. ok
hof hann vpp a keſiunni ifer hofuð ſer. ok ſkaut
nidr ſpiotz halanum i iorðina. en iarlinn ſæfðiz
a ſpiotinu. ok ſa þat aller. bæði hanſ menn ok ſua
hanſ vuiner. Siðan bra þorolfr ſuerðinu ok hio hann
þa til beggia handa. ſottu þa ok at hanſ menn.
fellu þa miog bretar ok ſkotar. en ſumer ſneruz
a flotta. en er aðilſ iarl ſa fall brodur
ſinſ ok mannfall mikit af liði hanſ en ſumer
mer flyðu. En hann þottiz hart niðr koma. þa
ſneri hann a flotta. ok rann til ſkogarinſ. hann flyði i
ſkoginn ok hanſ ſueit. Tok þa at flyia allt lið þat er
þeim hafði fylgt. Giorðiz þa mannfall mikit
af flotta monnum ok dreifðiz þa flottinn viða vm
heiðina. Aðilſ Jarl hafði nidr drepit merki ſínu
ok viſſi þa engi huart hann fór eða aðrer menn. tok
þa bratt at myrkua af nótt. En þeir þorolfr ok egill
ſneru aptr til herbuða ſinna. ok þa iamſkiott kom þar
aðalſteinn konungr. með allan her ſinn ok ſlogu þa land tiolldvm
ſinum. ok biugguz vm. litlu ſiðaʀ kom olafr konungr
með ſinn her. tiollduðu þeir ok biugguz vm þar ſem þeirrá
menn hofðu tialldat. Var olafi konungi þa ſagt at fallner
voru þeir baðer iarlar hanſ hringr ok aðilſ. ok
mikill fioldi annaʀa manna hanſ.
fall þorolfſ
Aðalſteinn konungr hafði verit aðr hina
næſtu nott i borg þeirri er fyʀ var
fra ſagt. ok þar ſpurði hann at bardagi
hafði verit a heiðinni. bioz þa þegar ok allr herrinn
ok ſotti norðr a heiðina. Spurði þa oll tiðendí
gloggliga huerneg orroſta ſu hafði farit.
komu þa til fundar við konung. þeir bræðr þorolfr ok egill.
þackaði hann þeim vel fram gaungu ſína ok ſigr
þann er þeir hofðu vnnit. het þeim vinattu ſinni
fullkominni duolduz þeir þar aller ſamt vm nottina.
Aðalſteinn konungr vakti vpp her ſinn þegar vm morgininn
arðegiſſ. hann atti tall við hofdingia
ſína ok ſagði huer ſkipun vera ſkylldi fyrir liði
hanſ. Skipaði hann fylking ſina fyrſt ok þa ſetti
hann i brioſti þeirrar fylkingar. ſueiter þær er ſnarpaſtar
voru. þa mællti hann. at fyrir þui liði ſkylldi vera egill
en þorolfr ſagði. hann ſkal vera með liði ſinu. ok oðru þui
liði er ek ſet þar. ſkal ſu vera onnur fylking i lidi
voru. er hann ſkal vera hofðingi fyrir. þui at ſkotar ero iafnan
lauſer i fylkingu. hlaupa þeir til ok fra ok
koma i ymſum ſtoðum framm. verða þeir opt ſkeinv
ſamer. ef menn varaz eigi. En ero lauſer a velli
ef við þeim er horft. Egill ſegir konungi. Ecki vil
ek at við þorolfr ſkilimz i orroſto. en vel þiki mer
at okr ſe þar ſkipat er meſt þikir þurfa
ok harðazt er fyrir. þorolfr mællti latum við konung raða
huat hann vill okr ſkipa veitum honum ſua at honum liki.
mun ek vera helldr ef þu vill þar er þer ſkipat
egill ſegir þer munut nu raða en þeſſa ſkiptis
mun ek opt iðraz. Gengu menn þa i fylkingar
ſua ſem konungr hafði ſkipat ok voru ſett vpp merki. Stoð konungſ
fylking a viðlendit til arinnar. en þorolfſ fylking for
it efra með ſkoginum. Olafr konungr to þa at fylkia liði ſínu þa ·
er hann ſa at aðalſteinn hafði fylkt. hann gerði okij. fylkingar
ok let hann fara ſitt merki. ok þa fylking er hann reð ſialfr fyrir
moti aðalſteini konungi. ok hanſ fylking. hofðu þa huarertueggiu
her ſua mikinn at engi var munr huarer fiolmennri
voru en onnur fylking olafſ konungſ fór næʀ ſkoginum moti
liði þui er þorolfr reð fyrir Voru þar hofðingiar iarlar ſkotzker
voru þat ſkotar fleſt ok var þat fiolmenni mikit. Siðan gaz
a fylkingar ok varð þar bratt orroſta mikil þorolfr
ſótti framm hart. ok let bera merki ſitt fram með ſkoginum
ok ætlaði þar ſua framm at ganga at hann kæmi
i opna ſkiolldu konungſ fylkinginni. hofðu þeir ſkiollduna
fyrir ſer. en ſkogrinn var til hægra vegſ. letu þeir hann þar
hlifa. þorolfr geck ſua framm at fair voru menn hanſ fyrir honum.
en þa er hann varði minzt þa hlaupa þar ór ſkoginum
aðilſ iarl ok ſueít ſu er honum fylgdi laugðu þegar
morgum keſium ſenn a þorolf ok fell hann þar við
ſkoginn en þorfiðr er merkit bar hopaði aptr
þar er liðit ſtóð þyckra. En aðilſ ſotti þa at þeim
ok var þar þa orroſta mikil. æptu ſkotar þa ſigrop
er þeir hofðu felldan hofðingiann En er egill
heyrdi óp þat ok ſa at merki þorolfſ for a hæl þa þottiz
hann vita at þorolfr mundi eigi ſialfr fylgia. Siðan hleypr
hann til þangat framm i milli fylkinganna hann
varð ſkiott vaʀ þeirra tiðenda er þar voru orðin
þegar hann fann ſina menn. hann eggiar þa liðit miog
til framgongu var hann fremſtr i brioſtinu. hann hafði ſuerðit
naðr i hendi. hann ſotti þa framm ok hio til beggia
handa. ok felldi marga menn. þorfiðr bar
merkit þegar epter honum en annat lið fylgdi merkinu.
var þar hin ſnarpaſta orroſta. Egill geck
framm til þeſſ er hann mætti adiſli iarli attuz þeir
fa hoɢ við aðr adilſ Jarl fell. ok mart manna vm hann
en epter fall hanſ. þa flyði lið þat er honum hafði fylgt.
en egill ok hanſ lid fylgdu þeim ok drapu allt
þat er þeir nadu. þui at ecki þurfti þa griða at biðia
en iarlar þeir hinir ſkotzku ſtoðu þa ecki lengi
þegar er þeir ſa at aðrer flyðu þeirra felagar toku
þegar a raſ vndan. En þeir egill ſtefndu þa þar til er
var konungſ fylkingin ok komu þa i opna ſkiolldu ok
gerðu þar bratt mikill mannfall riðlaðiz þa fylkingin
ok loſnaði oll. flydu þa marger af olafſ monnum
en vikingar æptu þa ſigr óp. en er aðalſteinn konungr þottiz
finna at rofna tok fylking olafſ konungſ þa eggiaði hann lið
ſitt ok let fram bera merki. Giorði þa atgongu
harða ſua at hrauck fyrir lið olafſ ok gerðiz allmikit
mannfall. fell þar olafr konungr. ok meſtr hluti liðſ þeſſ er
olafr hafði haft. þuiat þeir er a flotta ſneruz voru aller
drepner er nað varð. feck aðalſteinn konungr þar allmikinn
ſigr.
egill Jardadi þorolf
Aðalſteinn konungr
ſneri i brott frá orroſtunni en menn hanſ raku
flottann. hann reið aptr til borgarinnar
ok tok eigi fyʀ nátt ſtað en i borginni. En egill
rak flottann ok fylgdi þeim lengi ok drap huern
mann er hann naði Siðan ſneri hann aptr með ſueitunga
ſina ok for þar til er orroſtan hafði verit. ok hitti
þar þorolf broður ſinn latinn. hann tok vpp lik hanſ ok
þo bio vm ſiðan ſem ſiðuenia var til. grofu þeir þar grof
ok ſettu þorolf þar i með vapnum ſinum ollum ok klæðum.
Siðan ſpenti egill gullhring a huara hond
honum aðr hann ſkildiz við. hlodu ſiðan at grioti
ok ioſu at molldu. þa quað egill viſu. Geck ſa er oaðiz
ecki ialmanz bani ſnarla. þreklundadr
fell þundar þeirolfr i gny ſtorum. iorð grær en
ver verðum vínu næʀ of minum helnauð er þat hylia.
harmr agætan barma. ok enn quað hann. Valkoſtum
hlod ek veſtan. vang fyrir merkiſtanger. ótt var
el þat er ſottag aðilſ blam naðri. haði vngr við
engla olafr þrimu ſtala. hellt ne hrafnar
ſulltu. hringr a vapna þingi ſiðan for egill
með ſueit ſina a fund aðalſteinſ konungſ ok geck
þegar fyrir konung. er hann ſat við dryckiu. þar var glaumr
mikill. Ok er konungr ſa at egill var inn kominn þa
mællti hann at ryma ſkylldi pallinn þann en væðra
fyrir þeim ok mællti at egill ſkylldi ſitia þar i
aunduegi gegnt konungi. Egill ſettiz þar niðr ok ſkávt
ſkilldinum fyrir fætr ſer. hann hafði hialm a hofði. ok
lagði ſuerðit vm kne ſer ok dro annat ſkeið til halfſ.
en þa ſkelldi hann aptr i ſliðrin. hann ſat vpp rettr
ok var gneyptr miog. Egill var mikilleítr
ennibreidr brunamikill. nefit ecki langt.
en akafliga digrt granſtæðit vítt ok langt
hakan breið furðuliga ok ſua allt vm kialkana.
halſ digr. ok herðimikill ſua at þat bar
fra þui ſem adrer menn voru. harðleitr ok grimligr þa ·
er hann var reiðr hann var vel i vexti. ok huerium manni
hæri vlfgratt harit. ok þykt. ok varð ſnemma
ſkaullottr en er hann ſat ſem fyʀ var ritað. þa hleypti
hann annaʀi bruninni ofan a kinnina. en
annaʀi vpp i harrætr. egill var ſuarteygr ok ſkolbrunn.
ecki villdi hann drecka þo at honum veri borit en
ymſum hleypti hann brununum ofan eða vpp. Aðalſteinn
konungr ſat i haſæti. hann lagði ok ſuerð vm kne
ſer. ok er þeir ſatu ſua vm hrið þa dro konungr ſuerðit
or ſliðrum ok tok gullring af hendi ſer mikinn
ok goðan ok dro a bloðrefilinn ſtoð vpp ok geck
a golfit ok retti ifer elldinn til egilſ. Egill ſtoð vpp
ok bra ſuerðinu ok geck a golfit. hann ſtack ſuerðinu
i bug hringinum ok dro at ſer. geck aptr til
rumſ ſínſ. konungr ſettiz i haræti. En er egill ſettiz niðr
dro hann hringinn a hond ſer. ok þa foru brynn
hanſ i lag. lagði hann þa niðr ſuerðit ok hialminn ok
tok við dyrſ horni er honum var borit ok drack af þa
quað hann. Hvarmtangar lætr hanga hrvm virgil
mer bryniu hodr a hauki troðnum heiðiſ
vingameiði ritmæðiſ kna ek reiði ræðr gunnvala
bræðir gelgiu ſeil a galga geirueðrſ
lofi at meira. þaðan af drack egill at ſinum hlut
ok mællti við aðra menn. Epter þat let konungr bera inn kiſtur
tuǽr. baru ij menn huara. voru baðar fullar
af ſilfri konungr mællti kiſtur þeſſar egill ſkaltu hafa
ok ef þu kemr til iſlandz ſkaltu færa þetta fe fodur
þinum i ſonargiolld ſendi ek honum en ſumu fe ſkalltu
ſkipta með frændum ykrum þorolfſ þeim
er þer þykia agætaſter. en þu ſkalt taka her brðurgiolld
hia mer lond eða lauſa aura hvart
er þu vill helldr ok ef þu villt með mer dueliaz
lengdar. þa ſkal ek her fa þer ſæmd ok virðing
þa er þu kant mer ſialfr til ſegia. Egill tok við fenu.
ok þackaði konungi giafar ok vinmæli. tok egill þaðan
af at gleðiaz ok þa quað hann. Knattu harmſ af
harmi hnúp gnípur mer drupa. nu fann ek þann
enniſ oſléttur þér réttuð. gramr hefer gerði havmrum
grundar vpp vm hrundit. ſa til ygr af
augum ár ſíma mer grímur. Siðan voru grædder
þeir menn er ſarer voru. ok lifſ var auðit. Egill dualdiz
með aðalſteini konungi. enn næſta vetr epter fall þorolfſ
ok hafði hann allmiklar virðingar af konungi. var
þa með honum lið þat allt er aðr hafði fylgt þeim baðvm
bræðrum. ok ór orroſtu hofðu komiz. þa orti egill
drapu vm adalſtein konung ok er i þui kuæði þetta. Nu hefer
folldgnaʀ fellda. fellr iorð vnd nið ellu hialldr
ſnerrandi harra haufud baðnerííj. iofra.
Adalſteinn of vann annat. allt er lægra kynfrægi.
her ſuerium þeſſ hyriar hannbriotr konungmanni. En þetta
er ſtefit i drapunni. Nv liɢr hæſt vnd hrauſtum
hreinbraut aðalſteini. Aðalſteinn gaf þa enn agli
at bragarlaunum gullhringaíj. ok ſtoð huaʀ ᴍork.
ok þar fyldi ſkicki dyr er konungr ſialfr hafði aðr
borrið. En er varaði lyſti egill ifer þui fyrir konungi. at hann
ætlaði i brott vm ſumarit. ok til noregſ. ok vita huat
titt er vm hag aſgerðar konu þeirrar er att hefer þorolfr
broðer minn. þar ſtanda ſaman fe mikil. En ek veit
eigi huart born þeirra lifa nockur. a ek þar fyrir at
ſía ef þau lifa. en ek a arf allan ef þorolfr hefer
barnlauſſ andaz. konungr ſegir. þat mun ver egill a þinu forraði
at fara heðan a brott. ef þu þikiz eiga ſkylldar
erendi. En hinn veg þiki mer bezt at þu taker
her ſtað feſtu með mer ok ſlika koſti ſem þv vill
beiðaz. egill þackaði konungi orð ſín. ek mun nu
fara fyſt ſua ſem mer beʀ ſkyllda til. En þat er líkara
at ek vitiag hingat þeſſa heita þa er ek
komumz við. konungr bað hann ſua gera. Siðan bioz egill
brott með liði ſinu. en mart dualdiz epter með konungi
egill hafði eitt langſkip mikit. ok þar ac.
manna. eða vel ſua. Ok er hann var buinn ferðar ſinnar
ok byr gaf þa hellt hann til hafſ. Skilduz þeir
adalſteinn konungr með mikilli vinattu. bað hann egil
koma aptr ſem ſkiotaz. eigill kuað ſua vera ſkylldu.
Siðan hellt egill til noregſ ok er hann kom við land
for hann ſem ſkyndiligaz inn i fiorðu. hann ſpurdi þav
tiðendi at andaðr var þorer herſer. en arinbiorn hafði
tekit við arfi ok giorz lendr maðr. Egill for a
fund arinbiarnar ok feck þar goðar viðtokur bauð
arinbiorn honum þar at vera. egill þektiz þat. let hann ſetia
vpp ſkipit ok viſta lið. En arinbiorn tok við agli
við xij.ta mann. ok var með honum vm vetrinn.
kuánfang egils
Berg aunundr ſon þorgeirſ þyrnifotar hafði
þa fingit gunnhilldar dottur biarnar haulldz.
var hon komin til buſſ með honum a aſki.
en aſgerðr er átt hafði þorolfr skallaɢrimſ ſon var þa með
arinbirni frænda ſinum þau þorolfr attu dottur eina
vnga. ok var mærin þar með moður ſinni. egill
ſagði aſgerði lat þoreſ ok baud henni ſina vmſia
aſgerdr vard miog vkat við þa ſaugu en ſvaraði vel
ræðum egilſ. ok tok litid af ollu. ok er a leið hauſtið.
tok egill vgleði mikla. ſat opt ok drap
hofðinu niðr i felld ſinn. eitt huert ſinn. geck
arinbiorn til hanſ ok ſpurði huat v gleði hanſ ylli. Nu þo ·
at þu hafer fengit ſkaða mikinn vm broður þinn
þa er þat karlmannligt at bera þat vel. Skal maðr
epter mann lifa. eða huat kueðr þu nu lattu
mik nu heyra Egill ſagdi at hann hefdi þetta
firir ſkemztu quedit verd i felld þa
er folldar falldr kemr i hug ſkalldi bergaunundar
brima bratt midſtalli at huata
rinbiorn ſpurði hver kona ſu veri er hann orti manſaung
vm. hefer þu folgit nafn hennar i viſu þeſſi.
þa quað egill. Sef ſkulldar fel ek ſialldan ſorg eyvita
borgar í nið erfi narfa nafn aurmvilſ drafnar
þvi at geirrota gautar gnyþinſ bragar
fingrum rogſ at ræſiſ verkum reifendr mvnu
þreifa. her mun vera ſeger egill ſem opt
er mællt. at ſegianda er allt ſínum vin. ek mun
ſegia þer þat er þu ſpyʀ vm hueria konu ek yrki.
þar er aſgerðr frænd kona þín. ok þar til villda
ek hafa fullting þitt at ek næða þui raði.
arinbiorn ſegir at honum þikir þat vel fundit. ſkal
ek viſt leggia þar orð til at þau rað takiz.
Siðan bar egill þat mal fyrir aſgerði en hon ſkaut til
raða fauður ſinſ ok arinbiarnar frænda ſínſ. Siðan
ræðer arinbiorn við aſgerði. ok hafði hon en ſomu ſuor fyrir ſer
arinbiorn fyſti þeſſa raðſ. Siðan fara þeir arinbiorn ok
egill a fund biarnar ok hefr egill þa bonorð ok
bað aſgerðar. dottur biarnar. biorn tok þui mali
vel ok ſagði at arinbiorn mundi þui miog raða arinbiorn
fyſti miog ok lauk þui mali ſua at egill feſti aſgerði.
ok ſkylldi brullaup vera at arinbiarnar. En er at þeirri
ſtefnu kemr þa var þar veizla allueglig er
egill kuangaðiz var hann þa allkatr þat er eptir
var vetrarinſ. Egill bio vm varit kaupſkip
til iſlandz ferðar. ʀeð arinbiorn honum þat at ſtaðfeſtaz
ecci i noregi meðan riki Gunnhilldar veri ſua
mikit þui at hon er allþung til þin. ſegir arinbiorn ok hefer
þetta mikit vm ſpillt er þer eyuindr funduz við
iotland ok er egill var buinn ok byr gaf þa ſiglir
hann i haf ok greiðiz hanſ ferd vel. kemr hann vm hauſtid
til iſlandz. ok hellt til borgarfiarðar. hann hafði þa verit vtan
xíj. vetr. Gerðiz þa skallaɢrimr maðr gamall. varð
hann þa feginn er egill kom heim. fór egill til borgar at
iſtum ok með honum þorfinnr ſtangi. ok þeir miog marger
ſaman. voru þeir með skallaɢrimi vm vetrinn.
egill hafði þar ogrynni fiar. en ecki er
þeſſ getið at egill ſkipti ſilfri þui er aðalſteinn konungr
hafði fingit honum i hendr. huarki við ſkallaɢrim ne
aðra menn. þann vetr feck þorfinnr ſæunnar
dottur Skallaɢrimſ ok epter vm varit feck Skalla Grimr þeim buſtað
at lang ár foſſi. ok land inn fra leirulæk milli langár ok alft ár allt
til fiallz. dottir þorfinz ok ſeunnar var þordiſ er atti
arngeiʀ i holmi ſon berſa goðlauſſ. þeirra ſonr
var biorn hitdæla kappi. Egill dualðiz þa
með skallaɢrimi nockura vetr. tok hann til fiar fórraða
ok buſſvmſyſlu engu miðr skallaɢrimi egill
gerðiz enn ſnoðinn. þa tok heraðit at byggiaz
víða. hromundr broder grimſ hinſ haleyſka
bygði þa i þuerár hlið ok ſkipueriar hanſ. hromundr
var faðer Gunnlaugſ fauður þuridar dyllu modur illuga ſuarta
Egill hafði þa verit ſua at vetrum ſkipti miog
morgum at borg. þa var þat a einu ſumri er ſkip
komu af noregi til iſlandz at þau tiðendi ſpurðuz
auſtan at biorn haulldr var andaðr. þat fylgdi
þeirri ſogn at fe þat allt er biorn hafði att. hafði
vpp tekit bergaunundr magr hanſ. hann hafði
flutt heim til ſin alla lauſa aura en iarder hafði
hann bygt ok ſkilit ſer allar land ſkyllder. hann hafdi
ok ſinní eigu kaſtað a iarðer þær allar er
biorn hafði átt. ok er egill heyrði þetta. þa ſpurði
hann vandliga huart bergaunundr mundi ſínum
raðum framm hafa farit vm þetta. eða hefði hann
trauſt til haft ſer meiri manna honum var ſagt at
aunundr var kominn i vinattu mikla við eirik konung ok við
Gunnhilldi þo miklu kæʀa. Egill let þat kyrt vera
a þui hauſti en er vetrinn leið af ok vara tok
þa let egill ſetia framm ſkip þat er hann atti er ſtaðit
hafði i hrofi við lang ár forſ. hann bio ſkip þat
til hafſ ok feck menn til. aſgerdr kona hanſ var raðin
til farar. en þordiſ dottir þorolfſ var epter. egill ſigldi
i haf er hann var buinn. er fra hanſ ferd ecki at ſegia fyʀ
en hann kemr til noregſ. hellt hann þegar til fundar
við arinbiorn ſem fyſt matti hann. arinbiorn tok vel
við honum ok bauð agli með ſer at vera. ok þat þektiz
hann. foru þau aſgerðr bæði þangat. ok nockvrer
menn með þeim. egill kom bratt a ræður við arinbiorn.
vm fiarheimtur þær er egill þottiz eiga
þar i landi. Arinbiorn ſegir þat mal þiki mer vuænligt
bergavnundr er harðr ok vdæll rang latr ok fegiarn
en hann hefer nu halld mikit af konungi ok
drotningu. er Gunnhilldr hinn meſti vuinr þinn
ſem þu veizt aðr ok mun hon ecki fyſa avnund
at hann geri greiða a malinu. Egill ſegir konungr mun oſſ
lata na logum ok rettindum a mali þeſſu. Enn með
lið veizlu þinni. þa vex mer ecki i augu at leíta
laga við bergaunund. ʀaða þeir þat af at egill ſkipar
ſkutu. foru þeir þar a næʀxx. þeir foru
ſuðr a haurða land. ok koma framm a aſki. ganga
þeir þar til huſſ ok hitta avnund. beʀ þa egill vpp mál ſin
ok krefr onund ſkiptiſſ vm arf biarnar. ok
ſeger at dætr biarnar veri iamkomnar til arfſ epter
hann at logum. þo at mer þiki quað egill ſem aſgerðr muní
þikia ættborin miklu betr en Gunnhilldr
kona þin. Avnundr ſegir. þa ſnellt miog. þu ert furðuliga
diarfr maðr egill vtlagi eirikſ konungſ er þu feʀ
hingat i land hanſ ok ætlar her til agangſ við menn hanſ. ᴍattu
ſua ætla egill at ek hefi vellta latið ſlika
ſem þu ert ok af minnum ſokum en mer þikia þeſſar
er þu telr til arfſ fyrir hon konu þinnar. þui at þat
er kunnigt alþyðu at hon er þyborín at moderni
vnundr var maloði vm hrið. ok er egill ſa at avnundr villdi
engan hlut greiða vm þetta mal. þa ſtefner
egill honum þíng ok ſkytr malinu til gulaþingſ laga.
Avnundr ſegir. koma mun ek til gulaþingſ. ok munda ek
vilia at þu kæmer þaðan eigi heill i brott. Egill ſegir at hann
mun til þeſſ hætta at koma þo til þingſ allt at eínu.
verðr þa ſem ma. huerſu malum varum lykr fara þeir
egill ſiðan i brott. ok er hann kom heim ſeger hann arinbirni fra ferd ſinni
ok fra ſuorum aunundar. Arinbiorn varð reiðr miog er
þora foður ſyſter hanſ var kollut ambátt. Arinbiorn fór
a fund eirikſ konungſ bar vpp fyrir hann þetta mal. konungr tok helldr
þungt hanſ mali. ok ſegir at arinbiorn hefði lengi
fylgt miog malum egilſ. hefer hann notið þin at þui
er ek hefi latið hann vera her i landi. en nu mun mer
aurðigt þikia ef þu helldr hann til þeſſ at hann gangi
a vini mína. Arinbiorn ſegir þu munt lata oſſ na logum
af þeſſu mali. konungr var helldr ſtyɢr i þeſſu mali.
Arinbiorn fann at drotning mundi þo miklu verr
viliut. feʀ arinbiorn aptr ok ſagði at helldr
horfer vuænt. liðr af vetrinn ok kemr þar er menn
fara til gula þingſ. Arinbiorn fiolmenti miog er
til þingſ. var egill i for með honum. eirikr konungr var þar
ok hafði fiolmenni mikit. bergaunundr var i ſueit
konungſ ok þeir bræðr ok hofðu þeir ſueit mikla. en
er þinga ſkylldi vm mal manna þa gengu
huarertueggiu þar til er domrinn var ſettr at flytia
framm ſannindi ſín. var avnundr þa allſtór
orðr. En þar er domrinn var ſettr var vollr ſléttr
ok ſettar niðr heſliſteingr i vollinn i hring en logð
vm vtan ſnæri vm huerfiſſ. voru þat kollut
vebond. en fyrir innan i hringinum ſatu domendr
or firðafylki ok or ſygna fylki.
pu i ſkutuna. hann vapnaðiz ſkiott. ok aller þeir ok
reru fram i milli landzinſ ok ſneckiu þeirrar er
næſt for landinu en þat var ſkip eirikſ konungſ. En þui at braðum
bar at at litt var lyſt þa renduz ſkipin hia ok
er lyptingar bar ſaman. þa ſkaut egill ſpíoti
ok kom a þann mann miðian er við ſtyrit ſat. en þar var
ketill hauðr þa kallar eirikr konungr. ok bað menn roa
epter þeim agli. en er ſkipin rendu hia kaupſkinu.
þa hliopu menn konungſ vpp a ſkipit. en þeir menn er
epter hofðu vorðit af egilſ monnum ok eigi hliopu i ſkutuna.
þa voru aller drepner þeir er nað varð en ſumer
hliopu a land. þar letuzx. menn af ſueitungum
egilſ. Sum ſkipin reru epter þeim agli en ſum ræntu
kaupſkipit. var þar tekit fe þat allt er innan
borz var. en þeir brendu ſkipit. En þeir er
epter þeim agli reru ſottu akaft tokuíj. eina
ár. Skorter þar eigi lið innan borz. en þeir egill hofðv
þunn ſkipat. voru þeir þa atian a ſkutunni. þa dró
ſaman með þeim. en fyrir innan eyna var vaðilſund.
nockut grunt milli ok annarrar eyiar. vtfall
var ſiafarinſ. þeir egill hleyptu ſkutunni i þat
it grunna ſundit. en ſneckiurnar flutu þar eigi ok ſkildi
þar með þeim. Sneri þa konungr ſuðr aptr en egill for
norðr a fund arinbiarnar. þa quað egill viſu. Nu hefer þrymraugner
þegna þrótt harðr en ek mik varðag
viti varrar ſueitar. vigelldzx. fellda. þvi at ſarlagar
ſyrar ſendr or minni hendi. digr flo beint
meðal biugra bifðornſ ketilſ rifia. Egill kom
a fund arinbiarnar ok ſegir honum þeſſi tiðendi. Arinbiorn ſegir at
honum var ecki villdara af van vm ſkipti þeirra eirikſ
konungſ. en ecki mun þik fe ſkorta egill. Ek ſkal
bæta þer ſkipit ok fa þer annat þat er þu meger vel fara
a til iſlandz. Aſgerdr kona egilſ hafði verit með arinbirni.
ſiðan þeir foru til þingſ. Arinbiorn feck agli ſkip þat
er vel var haffæranda. ok let ferma af viði
byr egill ſkip þat til hafſ ok hafði þa enn næʀxxx.
manna. Skiliaz þeir Arinbiorn þa með vinattu. þa
quað egill. Sva ſkylldu goð giallda gramr reki lynd
af lavndum reiðr ſe rogn ok oðinn rán minſ fiar
hanum folkmygi lat flyia freyr ok niorðr
af iorðum leiðiz lofða ſtyri landaſſ þann er vé grandar
eirekr konungr drap brædr ſina
Haralldr hinn harfagri ſetti
ſonu ſina til rikiſſ i noregi þa er hann tok
at elldaz. gerði eirik konung ifer konung ſona ſinna
allra. ok er haralldr hafði veritl.xx. vetra konungr þa
ſelldi hann i hendr eiriki ſyni ſinum riki. J þann tima
ól Gunnhilldr ſon ok ioſ haralldr konungr vatni ok gaf nafn ſitt
ok let þat fylgia at hann ſkylldi konungr vera epter foður ſinn
ef honum endiz alldr til. haralldr konungr ſettiz þa i kyʀſetu
ok ſat optaz a rogalandi. eda haurða landi En þrem
vetrum ſiðaʀ andaðiz haralldr konungr a rogalandi ok var gioʀ
haugr epter hann við hauga ſund. en epter andlat hanſ var
deila mikil milli ſona hanſ. þuiat vikueriar toku ser
til konungſ olaf en þrænder Sigurð. en eirikr felldi þa
baða bræðr ſina i tunſ bergi enum vetri epter annlát
haralldz konungſ var þat allt a einu ſumri. er eirikr konungr
for af horða landi. með her ſinn auſtr i vik til bardaga
við bræðr ſina ok aðr hofðu þeir deillt a gulaþingi.
egill ok berg aunundr ok þeſſi tiðendi er nu var
ſagt. bergaunundr var heima at bui ſínu. þa er konungr for
i leiðangr þuiat honum þotti vuarligt at fara fra
bui ſinu meðan egill var eigi or landi farinn þar
var broðer hanſ haddr þa með honum. frodi het
maðr frændi eirikſ konungſ ok foſtr ſon hanſ. hann var hinn
friðazti maðr vngr at alldri. ok þo vaxiɴ madr
eirikr konungr ſetti hann epter til trauſtz berg aunundi. Sat
froði a alrekſtauðum at bui konungſ. ok hafði þar
ſueit manna. Rognvalldr er nefndr ſonr eirikſ konungſ ok gvnnhilldar
hann var þa vetrax. eða xi. ok var hit friðazta mannzefni.
hann var þa með froða er þetta var tiðenda. En
aðr eirikr konungr reri þenna leiðangr. þa gerði hann egil vtlaga
fyrir endilangan noreg ok dræpan huerium
manni. Arinbiorn var með konungi i leiðangri en aðr hann for heiman
þa lagði egill ſkipi ſinu til hafſ ok héllt i
vt ver þat er vitar heita vt fra allda. þat er komit af
þioðleið. þar voru fiſkimenn ok var þar gott at ſpyria
tiðendi. þa ſpurði hann at konungr hafði gert hann vtlaga.
þa quað Egill viſu. Logbrigder hefer lagða. land alfr fyrir mer
ſialfum. bleckir bræðra ſokkua bruðfang vegu
langa. Gunnhildi a ek giallda greypt er hennar
ſkap þenna. vngr gat ek ok lé launa landrekſtr
bili granda. Veðr voru vind litil fiallvindr
vm nætr en hafgola vm daga. eitt kuelld ſigldu þeir
egill vt a haf. en fiſkimenn reru þa inn til landz þeir er til
nioſnar hofðu ſetter verit vm farar þeirra egilſ kunnu þeir
þat at ſegia at egill hafði vt latið. ok a haf ſiglt ok hann
var a brottu. letu þeſſa nioſn koma til berg avnundar. Ok er hann
viſſi þeſſi tiðendi hann ſendi þa fra ſer menn þa alla er hann hafði
aðr haft þar til varuðar. reri hann þa inn til alrekſſtaða
ok bauð froda til ſín. þuiat bergaunundr átti aul mikit
heima at ſín. froðe fór með honum ok hafði með
ſer nockura menn. toku þeir þar veizlu goða ok hefðu
gleði mikla var þar þa allt ottalauſt. Raugnvalldr
konungſ ſonr atti karfa einn. reruvi. menn a borð
hann var ſteindr allr fyrir ofan ſio. hann hafði með ſer
mennx. eðaxíj. þa er honum fylgdu einart. ok er
froðe var heiman farinn. þa tok ʀognualldr karfann
ok reru þeir vt til herðluxíj. ſaman þar var
konungſ bu mikit. ok reð ſa maðr fyrir er het ſkeggþorir
þar hafði ʀaugnualldr verit a foſtri i barnæſku
Tok þorer feginſamliga við konungſſyni. ſkorti þar ok eigi dryck
mikinn. Egill ſigldi vt a haf vm nottina ſem fyʀ
var ritað ok er mornaði fell veðrit. ok gerði logn logdu
þeir þa i rett. ok letu reiða fyrir nockurar nætr. en
er hafgola kom a. Sagði egill ſkiporum ſinum. Nu munum
ver ſigla at landi. þuiat ogiorla veit ef hafuiðri kemr
a huaſt huar ver naum þa landi. en helldr vfriðuænt
fyrir i fleſtum ſtoðum. haſetar baðu egil fyrir raða þeirra
ferð. Siðan toku þeir til ſeglſ ok ſigldu inn til herðlu
verſ fingu þeir þar goða hofn ok tiollduðu ifer ſkipi
ſinu ok lagu þa vm nottina. þeir hofðu a ſkipinu
litinn bat ok geck egill þar a við þriðia mann. reri
hann þa inn vm nottina til herdlu. Sendi þar mann i eyna
vpp at ſpyria tiðenda. ok er ſa kom ofan til ſkipſ
ſagði hann at þar a bænum var ʀaugnualldr konungſſonr
ok hanſ menn. ſatu þeir þa við dryckiu. hitta ek einn af
huſkorlum ok var ſa avlodr ok ſagði at her ſkylldi eigi
minna drecka en at bergaunundar þott froði
veri þar a veizlu. ok þeirv. ſaman. Ecki kuað hann þar
fleira manna. en heimamenn nema froðer ok
hanſ menn. Siðan reri egill aptr til ſkipſ. ok bað menn
vpp ſtanda ok taka vapn ſín. þeir gerðu ſua þeir
logðu vt ſkipit vm ackeri. Egill let gæta meɴ
ſkipſ. en hann fór a epterbatinn. ok þeirxvííj. ſaman. reru
ſiðan inn epter ſundum. þeir ſtilltu ſua til at þeir komu
vm kuelldit inn i fenring ok logðu þar til leyniuagſ einſ
þa mællti egill Nu vil ek ganga einn vpp i eyna ok
nioſna huerſ ek verða viſſ. en þer ſkulut biða min her
egill hafði vapn ſín þau er hann var vanr at hafa
hialm ok ſkiolld gyrðr ſuerði hauɢſpiot i hendi
Siðan geck hann vpp i eyna ok fram með ſkogi nockurum
hann hafði dregit hott ſiðan ifer hialm. hann kom þar
at er ſueinar nockurer voru ok hia þeim hiarðtikr ſtorar
ok er þeir tokuz at orðum ſpurði hann huaðan
þeir veri eða fyrir hui þeir veri þar ok hefði hunda ſua ſtora.
þeir mælltu þu munt vera allheimſkr maðr. hefer
þu eigi heyrt at her gengr biorn vm eyna hinn meſti
ſpelluirki. drepr her bæði menn ok fenað ok er
lagt fe til hofuðſ honum. voku ver her hueria nott
a aſki ifer fe varu er byrgt er i grindum eða
hui ferðu með vapnum vm nætr. hann ſegir. hræðumz ok biorninn
ok fair þiki mer ſem nu fari vapnlauſer hefir
biorninn lengi ellt mik i nott eða ſiai hann
nu þar er hann nu i ſkogar nefinu huart ero aller
menn i ſuefni a bænum. Sueinninn ſagði at þeir bergaunundr
ok froði mundu enn drecka. þeir ſitia
nætr allar segit þeim þa ſeger hann egill. huar biorninn
er en ek verð at ſkynda heim hann geck
þa brott. en ſueinninn hliop heim til bæiarinſ
ok til ſtufunnar er þeir drucku i var þa ſua komit
at aller menn voru ſofa farner. nema þeir þrir avnundr
ok froðe ok haddr. Sueinninn ſeger huar biorninn
var. þeir toku vapn ſín er þar hengu hia þeim ok hliopu
þegar vt ok vpp til ſkogar. þar gingu framm ſkogar nef
af morkinni ok runnar i ſumum ſtoðum. Sueinninn ſegir
þeim huar biorninn hafði verit i runninum. þa ſa þeir at limarnar
hrærðuz. þottuz þa ſkilia at biorninn mundi
þar vera. þa mællti bergaunundr. at þeir haddr ok
froði ſkylldu framm renna milli meginmerkrinnar
ok gæta at biorninn næði eigi ſkoginum. borgaunundr
rann framm at runninum. hann hafði hialm ok
ſkiolld gyrðr ſuerði en keſiu i hendi. egill
var þar fyrir i runninum en engi biorn ok er hann ſa huar
bergaunundr var. þa bra hann ſuerðinu en þar var honk
a meðalkaflanum ok dro hann hana a hond ſer ok
let þar hanga. hann tok i hon ſer keſiuna ok raɴ
þa framm i mot bergaunundi. ok er berg aunundr ſa þat þa
gæddi hann raſina ok ſkaut ſkilldinum fyrir ſik ok ádr
þeir mættuz. þa ſkaut huaʀ keſiu at oðrum.
gill lauſt ſkilldinum við keſiunni. ok bar hallan ſua ·
at reiſt ór ſkilldinum ok flaug i vollinn. en egilſ
ſpiot kom a miðian ſkiolldinn ok geck a igegnum langt
vpp a fioðrina ok varð faſt ſpiotið i ſkilldinum.
varð avnundi þungbærr ſkiolldrinn. Egill greip
þa ſkiott meðalkafla ſuerðzinſ. avnundr tok þa
ok at bregða ſinu ſuerði ok er eigi var brugðit til halfſ
þa lagði egill igegnum hann með ſinu ſuerði. aunundr rataði
við lagit. en egill kipti at ſer ſuerðinu hart
ok hio til aunundar ok af næʀ hofuðit. Siðan tok
egill keſiuna or ſkilldinum þeir haddr ok froði ſa
fall. bergaunundar. ok runnu þangat til. Egill ſneriz i moti
þeim. hann ſkaut keſiunni at froða ok i gegnum
ſkiolld hanſ ok i brioſtið ſua at yddi vm bakit fell
hann þegar a bak aptr dauðr. Egill tok þa ſuerðit.
ok ſneriz i mot hadde. ok ſkiptuz þeir fam hoggum við
aðr haddr fell. þa komu ſueinarner at ok mællti
Gætid her til avunndar huſbonda yðuarſ ok þeiʀa
felaga at eigi ſliti dyr eða fuglar hræ þeirra egill
geck þa leið ſina ok eigi langt aðr felagar hanſ komu
i mot honumxi. envi. gættu ſkipſ. þeir ſpurðu hat
hann hefði ſyſlat hann quað þa. Satum lyngſ til leingi.
lioſ heimſ við byre þeima. meiʀ varða ek fe
forðum. fiarðaulna lut ſkarða aðr bergaunund
benium. benſæfðan let ek veniaz. borðz niðiar
fellt ek beðiu. bloðe haddz ok froða.
þa mællti egill. ver ſkulum nu ſnua aptr til bæiarinſ
ok fara hermannliga drepa menn þa alla er ver návm
en taka fe allt þat er ver megum með komaz. þeir fara til
bæiarinſ. ok hlaupa þar inn i huſ ok drepa þar mennxv.
eðaxvi. Sumer komuz vndan af hlaupi. þeir
ræntu þar ollu fe. en ſpilltu þui er þeir mattu eigi
með fara. þeir raku bufe til ſtrandar ok hiuggu
baru a batinn ſem hann tok við. foru ſiðan leið ſina. ok reru vt vm eyia ſund. Egill var
nu allreiðr. ſua at þa matti ecki vid hann mæla
Sat hann við ſtyri a batinum. ok er þeir ſottu vt á fiorðinn
til herðlu. þa reru vtan i moti þeim ʀaugnualdr
konungſſonr ok þeirxííj. ſaman a karfanum þeim enum ſteinda.
þeir hofðu þa ſpurt at ſkip egilſ la i herðluveri
ætluðu þeir at gera aunundi níoſn vm ferðer egilſ. ok er
egill ſa ſkipit þa kendi hann þegar hann ſtyrði ſem beinſt a
þa. ok er ſkipin renduz at. þa kom barð ſkutunnar
a kinnung karfanſ. hallaði honum ſua at
ſiorr fell inn a annat borð ok fylldi ſkipit. Egill
hliop þa vpp a ok greip keſiuna. het a menn ſina
at þeir ſkylldu engan lata með lifi a brot komaz
þann er a karfanum var. þat var þa hægt þuiat þar var
þa engi vorn. voru aller þeir a kafi drepner. en engi
komz vndan letuz þeir þarxiij. ʀognualldr ok faurunautar
hanſ. þeir egill reru þa inn til eyiarinnar herðlu.
þa quað egill viſu. Borðumz ver ne virðak vig leiptr
ſonar heipter. bloðexar rauð ek bloði bauðmilldr
ok gunnhilldar. þar fellu nu þollar. þrettan
lagar mána. ſtendr af ſtyriar ſkyndi
ſtarf a einum karfa. Ok er þeir egill komu til
herðlu þa runnu þeir þegar vpp til bæiar með aluæpni.
en er þat ſa þorer ok hanſ heima menn. þa runnu þeir þegar
af bænum ok forðuðu ſer aller þeir er ganga
mattu. karlar ok konur þeir egill ræntu þar ollu
fe þui er þeir mattu hondum a koma foru ſiðan
vt til ſkipſ. var þa ok eigi langt at biða at byʀ rann
a af landi buaz þeir til at ſigla. ok er þeir voru ſegl buner. geck
egill vpp i eyna. hann tok i hond ſér heſliſſ ſtaung
ok geck a bergſnauſ nockura þa er viſſi til landz inn þa
tok hann hroſſ hofuð. ok ſetti vpp a ſtaungina. Siðan
veitti hann fórmala ok mællti ſua. her ſet ek vpp níð ſtaung.
ok ſny ek þeſſu niði a hond eiriki konungi ok Gunnhilldi
drotningu hann ſneri hroſſhofðinu inn a land. Sny ek
þeſſu niði a land vætter þær er land þetta byggia. ſua ·
at allar fari þær villar vega. engi hendi ne
hitti ſitt inni fyʀ en þær reka eirik konung. ok Gunhilldi
ór landi. Siðan ſkytr hann ſtaunginni niðr i
biargrifu ok let þar ſtanda. hann ſneri ok hofðinu
inn a land en hann reiſt runar a ſtaunginni ok ſegia
þær formala þenna allan. epter þat geck egill
a ſkip. toku þeir til ſeglſ ok ſigldu a haf vt. tok
þa byʀinn at vaxa ok gerði veðr huaſt ok hagſtæt
geck þa ſkipit mikit. þa quað egill Þel hoɢr ſtort
fyrir ſtali. ſtafnkuigſ a veg iafnan vt með ela meitli
andæʀ iotun uandar en ſualbuinn ſeliu
ſuerfr eirar vanr þeirri. geſtilſ alft aðr guſtu
gandr yfir ſtal ok brandi Siðan ſigldu
þeir i haf ok greiddiz vel ferð þeirra ok komu af hafi
i borgar fiorð. hellt hann ſkipi ſinu þar til hafnar
ok baru fot ſín a land. for þa egill heim til borgar. en ſkiparar
hanſ viſtuðuz. Skallaɢrimr gerðiz þa gamall ok hrummr
af elli. tok egill þa til fiarforraða. ok buſſ varðueizlu.
andlat ſkallagrimſ
Þorgeiʀ het maðr hann atti
þórdiſi ynguarſ dottur ſyſtur beru moður
egilſ. þorgeiʀ bio a alftaneſi a lambaſtoðum.
hann hafði komit vt með ynguari. hann var auðigr
ok virðr vel af monnum. ſonr þeirra þorgeirſ var þorðr
er bio a lambaſtoðum epter foður ſinn. J þenna tima
er egill kom til iſlandz þat var þa vm hauſtið nockuru
fyrir vetr at þorðr reið inn til borgar at hitta egil frænda
ſinn. ok bauð honum heim til veizlu. hafði hann
latið heita mungat vt þar. egill het ferðinni ok
var kueðit a viku ſtef nockut. ok er ſua var
liðit. bioz egill til ferðar. ok með honum aſgerðr kona hanſ
voru þau ſaman x. eða xíj. ok er egill var buinn
þa geck skallaɢrimr vt með honum. ok huarf til hanſ aðr egill
ſteig a bak ok mællti. Seínt þiki mer þu egill hafa
greitt fe þat er aðalſteinn konungr ſendi mer eða huerneg
ætlar þu at fara ſkili fe þat. Egill ſegir er þer nu fefatt
miog faðer. ek viſſa þat eigi. þegar ſkal ek
lata þik hafa ſilfr er ek veit er þu þarft
en ek veit at þu munt enn hafa at varðueíta
eina kiſtu eðaíj. fullar af ſilfri. Sua þiki
mer. ſegir Grimr ſem þu muner þikiaz ſkipt hafa lavſa
fe með ockr muntu lata þer vel hugna at
ek gera ſlikt er mer likar af þui er ek varðueiti.
Egill ſegir þu munt engiſ lofſ þikiaz þurfa
at biðia mik vm þetta. þuiat þu munt
raða vilia huat ſem ek mæli. Siðan reið egill
i brott þar til er hann kom a lambaſtaði. var þar tekit
við honum vel ok feginſamliga. Skylldi hann þar
ſitiaííj. nætr. þat ſama kuelld er egill hafði
ði heiman farit. let skallaɢrimr ſauðla ſer heſt. reið
hann þa heiman er aðrer menn foru at ſofa. hann reiddi i
kníam ſer kiſtu vel mikla. en hann hafði i handarkrika
ſer eirketil er hann fór i brott. hafa menn þat ſiðan
fyrir ſatt at hann hafi latið fara annat huart eða
bæði i krumſ kelldu ok latið þar fara a ofan hellu ſtein
mikinn. skallaɢrimr kom heim vm miðnættiſſ ſkeið ok
geck þa til rumſ ſinſ ok lagðiz niðr i klæðum ſinum. en
vm morgininn er lyſti. ok menn klædduz. þa ſat skallaɢrimr fram
a ſtock ok var þa andaðr. ok ſua ſtirðr at menn fingu
huergi rett hann ne hafit ok var allz við leitað. þa var
heſti ſkotið vnder einn mann hleypti ſa ſem akafligaz
til þeſſ er hann kom a lambaſtaði. Geck hann þegar a fund
egilſ ok ſeger honum þeſſi tiðendi. þa tok egill vapn ſín ok
klæði ok reið heim til borgar vm kuelldit ok þegar hann hafði
af baki ſtigit geck hann inn. ok i ſkot er var vm
elldahuſit. en dyʀ voru fram ór ſkotinu at ſetum
innan verðum. Geck egill fram i ſetið. ok tok i herðar
Skallaɢrimi ok kneikti hann aptr a bak. lagði hann niðr i ſetið
ok veitti honum þa na biarger. þa bað egill taka graftol
ok briota vegginn fyrir ſunnan ok er þat var gort
þa tok egill vnder hofðalut skallaɢrimi en aðrer toku
fotalutinn. baru þeir hann vm þuert huſit ok ſua
vt i gegnum vegginn þar er aðr var brotinn baru
þeir hann þa i hriðinni ofan i nauſta neſ var
þar tialldat ifer vm nottina. en vm morgininn
at floði var lagðr skallaɢrimr i ſkip ok roit með hann vt til
digraneſſ. let egill þar gera haug a framanuerðu
neſinu. var þar i lagðr skallaɢrimr ok heſtr hanſ ok vapn
hanſ ok ſmiðar tol. Ecki er þeſſ getið at lauſafe
veri lagt i haug hia honum. egill tok þar við arfi.
londum ok lauſum aurum. reð hann þa fyrir bui. þar
var með agli þordíſ dottir þorolſ ok aſgerðar.
englandzferd egilſ
Eirikr konungr reð fyrir noregi epter
andlat foður ſinſ harallldz konungſ aðr hakon aðalſteinſfoſtri
annaʀ ſon haralldz konungſ. kom
til noregſ veſtan af englandi ok þat ſama ſumar
for egill skallaɢrimſ ſon til iſlandz. hakon fór norðr til
þrandheimſ. var hann þar til konungſ tekinn. voru þeir eirikr
vm vetrinn baðer konungar i noregi. En epter vm
varit dro huartueggi her ſaman varð hakon
kon miklu fiolmennri. Sa eirikr þa engan ſinn koſt
annan en flyia land. fór hann þa a brott með Gunnhilldi konu
ſina ok born þeirra. Arinbiorn herſir var foſtbroder eirikſ konungſ
ok barnfoſtri hanſ. hann var kærſtr konungi af ollum lendum
monnum. hafði konungr ſett hann hofðingia ifer allt firðafylki.
Arinbiorn var or landi með konungi. foru fyſt veſtr vm
haf til orkneyia. þa gipti hann ragnhilldi dottur
ſína arnfinni jarli Siðan fór hann með liði ſínu ſvndr
fyrir ſkotland. ok heriaði þar. þaðan for hann ſuðr
til englandz ok heriaði þar. ok er aðalſteinn konungr ſpurði þat
ſafnaði hann liði ok for imót eiriki ok er þeir hittuz voru borin
ſatt mal milli þeirra. ok var þat at ſættum at aðalſteinn
konungr feck eiriki til forraða norðimbraland. en hann ſkylldi
vera landvarnar maðr aðalſteinſ konungſ fyrir ſkotum ok irum.
aðalſteinn konungr hafði ſkattgillt vnder ſik ſkotland.
epter fall olafſ konungſ. en þo var þat folk iafnan
vtrutt honum. Sua er ſagt at gunnhilldr let ſeið efla
ok let þat ſeiða at egill skallaɢrimſ ſon ſkylldi alldri ro
biða a iſlandi fyʀ en hon ſæi hann. En þat ſumar er þeir hakon
ok eirikr hofðu hizt ok deillt vm noreg. þa var
farbann til allra landa or noregi. ok komu þat ſumar
engi ſkip til iſlandz ok engi tiðendi ór noregi. Egill
skallaɢrimſ ſon ſat at bui ſínu. En þann vetr annan er
hann bio at borg epter andlat skallaɢrimſ þa gerðiz egill vkátr
ok var þui meiri vgleði hanſ er meiʀ leið a vetrinn.
Ok er ſumar kom. þa lyſti egill yfer þui at hann ætlar at
bua ſkip ſitt til brotfarar vm ſumarit. tok hann þa
haſeta. hann ætlar þa at ſigla til englandz. þeir voru a ſkipixxx.
manna. Aſgerðr var þa epter. ok gætti búſſ þeirra.
en egill ætlaði þa at fara a fund aðalſteinſ konungſ.
ok vitia heita þeirra er hann hafði heitið agli at
ſkilnaði þeirra. egill varð ecki ſnembuinn ok er hann let
i haf þa byriaði helldr ſeínt. tok at hauſta
ok ſtærði veðrín. ſigldu þeir fyrir norðan orkn eyiar.
villdi egill þar ecki við koma. þuiat hann hugði at riki
eirikſ konungſ mundi allt ifer ſtanda i eyiunum. Sigldu
þeir þa ſudr fyrir ſkotland. ok hofðu ſtorm mikinn
ok veðr þuert fengu þeir beitt fyrir ſkotland.
ok ſua norðan fyrir england. en aptan dagſ er myrkua
tok var veðr huaſt finna þeir eigi fyʀ en
grunnfoll voru a vtborða. ok ſua fram fyrir. var þa engi
annaʀ til en ſtefna a land vpp. ok ſua gerðu þeir. Sigldu
þa til brotz ok komu at landi við humru minni. þa hellduz
menn aller. ok meſtr hluti fiar annat en ſkip þat
brotnaði i ſpan. ok er þeir hittu menn at mali. ſpurðu
þeir þau tiðendi. er agli þottu haſkaſamlig at
eirikr konungr bloðex var þar fyrir ok Gunnhilldr ok þau hofdu þar
riki til forraða. ok hann var ſkamt þaðan vppi i borginni
ioruik. þat ſpurði hann ok at arinbiorn herſir var þar með konungi
ok i miklum kærleik við konunginn. ok er egill var viſſ vorðinn
þeſſa tiðenda. þa gerði hann rað ſitt. þotti honum ſer
vuént til vndankuamu þott hann freiſtaði þeſſ at
leynaz ok fara huldu hofði leið ſua langa ſem
vera mundi adr hann kémi ór riki eirikſ konungſ var hann þa
auð kendr þeim er hann ſæi. þotti honum þat litilmannligt
at vera tekinn i flotta þeim. herdi hann þa huginn ok red
þat af at þegar vm nottina er þeir hofðu þar komit. þa
fær hann ſer heſt ok riðr þegar til borgarinnar. kom hann þar at
kuelldi dagſ ok reið hann þegar i borgina. hann hafði ſidan
hatt ifer hialmi ok aluæpni hafdi hann. egill ſpurði
huar garðr ſa veri i borginni er Arinbiorn atti honum var þat ſagt
hann reið þangat i garðinn. en er hann kom at ſtufunni ſteig
hann af heſti ſinum. ok hitti mann at mali. var honum þa
ſagt at Arinbiorn ſat ifer mat borði. Egill mællti. Ek villda
goðr dreingr at þu gínger inn i ſtufuna ok ſpyr Arinbiorn
huart hann vill helldr vti eda inni tala við egil
skallaɢrimſ ſon Sa maðr ſegir. þat er mer litið ſtar at reka þetta
erendi. hann geck inn i ſtufuna. ok mællti ſtundar hátt
Maðr er her kominn vti fyrir dyrum. ſegir hann mikill ſem troll en
ſa bað mik ganga inn ok ſpyria huar þu villder
vti eða inni tala við egil skallaɢrimſ ſon Arinbiorn ſegir. Gack
ok bið hann biða vti. ok mun hann eigi lengi þurfa. hann gerði
ſem Arinbiorn mællti. geck vt ok ſagði ſem mællt var við hann. Arinbiorn
bað taka vpp borðin. ſiðan geck hann vt ok
aller huſkarlar hanſ með honum. ok er Arinbiorn hitti egil
heilſaði hann honum ok ſpurði hui hann var þar kominn
egill ſegir i fám orðum it lioſazta af vm ferð ſina. En nu
ſkaltu fyrir ſia huert rað ek ſkal taka. ef þu villt
nockurt lið veita mer. hefer þu nockura menn
hitt i borginni ſegir Arinbiorn þa er þic muni kent
hafa aðr þu komt her i garðinn. engi. ſegir egill taki
menn þa va ſin. ſegir Arinbiorn. þeir gerðu ſua ok er þeir
voru vapnaðer ok aller huſkarlar arinbiarnar þa geck hann i
konungſ garð. en er þeir komu til hallar. þa klappadi arinbiorn
a dyrum ok bað vpp lata. ok ſegir huer þar var. dyruerðer
letu þegar vpp havrðina. konungr ſat ifer borðum. Arinbiorn
bað þa ganga innxíj. menn. nefndi til þeſſ egil ok x. meɴ
aðra. Nv ſkaltu egill færa eiriki konungi hofuð þitt ok taka
vm fot honum. en ek mun tulka mal þítt. Siðan
ganga þeir inn. Geck Arinbiorn fyrir konung. ok kuaddi hann.
konungr fagnaði honum. ok ſpurði huat er hann villdi. Arinbiorn
mællti. Ek fylgi hinngat þeim manni er kominn er vm langan
veg at ſækia yðr heim ok ſættaz við yðr. er yðr
þat vegr mikill herra er vuiner yðrer fara ſialfviliandi
af oðrum londum. ok þikiaz eigi mega bera
reiði yðra þoat þer ſét huergi næʀ. lattu þer
nu verða hofðingliga við þenna mann. lat hann fa af
ſǽtt goða fyrir þat er hann hefer gert veg þinn ſua mikinn
ſem nu ma ſía. farit ifer morg hof ok torleidi
heiman fra buum ſinum. bar honum enga nauðſyn
til þeſſar farar nema goðuili við yðr. þa litaðiz
konungr vm ok ſa hann fyrir ofan hofuð monnum huar egill ſtoð
ok hueſti augun a hann. ok mællti. hui vartu ſua díarfr
egill at þu þorðer at fara a fund minn. leyſtiz
þu ſua heðan næſtum at þer var engi van lifſ af mer. þa geck egill at borðinu ok
tok vm fót konungi. hann quað þa. Kominn em ek af io ífa
ángr beíttan veg lángan. aulldu enſkrar folldar
at ſitianda at vitia. nu hefer ſi ſkelfir ſialfan
ſnaʀ þatt haralldr átti viðr ofrhuga yfrinn.
vndar blikſ of funndinn Eirikr konungr ſegir. ecki þarf
ek at telia vpp ſaker a hendr þer en þo ero þær
ſua margar ok ſtorar at einhuer ma vel endaz
til at þu komer alldri heðan lífſ. attu engiſſ
annarſ af van en þu munt her deyia ſkulu ᴍatter
þu þat vita áðr at þu munder enga ſætt
af mer fa. þa quað egill.
Gvnnhilldr mællti hui ſkal eigi drepa
egil eða mantu eigi nu konungr. huat egill hefer gert
drepit vini þina ok frændr ok þar a ofan ſon þinn
en niðt ſialfan þik. eda huar viti menn ſliku
bellt við konungmann. Arinbiorn ſegir. ef egill hefer mællt illa til
konungſ. þa ma hann þat bæta i lofſ orðum þeim er allan alldr
megi vppi vera. Gvnnhilldr. ver vilium ecki lof hanſ heyra
lattu konungr leiða egil vt ok hoggua hann. vil ek eigi heyra
orð hanſ. ok eigi ſia hann. þa mællti Arinbiorn. eigi mun konungr lata
at eggiaz vm oll niðingſ verk þín. eigi mun hann lata
egil drepa i nótt. þuiat nattvig ero morðvig
konungr ſegir. Sva ſkal vera Arinbiorn ſem þu biðr at egill ſkal lifa i nott
hafðu hann heim með þer. ok fær mer hann a morgín. Arinbiorn þackaði
konungi orð ſín. væntu ver herra at heðan af muni
ſkipaz mal egilſ a betri leið. en þo at egill hafi ſtort
til ſaka gort við yðr þa líti þer a þat at hann hefer mikilſ
miſt fyrir yðrum frændum. haralldr konungr faðer þinn tok af
lifi agætan mann þorolf fauðurbroður hanſ af ro
manna en af engum ſokum. En þer konungr brutuð log a
agli fyrir ſaker bergaunundar. en þar a ofan villdu
þer hafa egil at dauða manni ok draput menn af
honum. en ræntuð hann fe ollu ok þar a ofan gerdut
þer hann vtlaga ok rakut hann af landi. en egill er engi ertinga
maðr. en huert mal er maðr ſkal dæma verðr at
lita a til gerðir. Ek mun nu. ſegir arinbiorn hafa egil með
mer i nott heim i garð minn var nu ſua. ok er þeir komu
i garðinn. þa ganga þeiríj. i lopt nockurt
litið ok ræða vm þetta mal. Seger. Arinbiorn ſua. allreiðr var
konungr nu. En helldr þotti mer mykiaz ſkaplyndi
hanſ nockut aðr letti. ok mun nu hamingia ſkipta
huat vpp kemr. veit ek at Gunnhilldr mun allan hvg
a leggia at ſpilla þinu mali. Nu vil ek þat
rað gefa at þu vaker i nótt. ok yrkir lofkuæði
vm eirik konung þætti mer þa vel ef þat yrði drapa
tuitug. ok mætter þu kueða a morgín. er við komum
fyrir konung. Sua gerði bragi frændi þinn þa er hann
varð fyrir reiði. biarnar ſuia konungſ. at hann orti drapu
tuituga vm hann eina nótt ok þa þar fyrir hofut
ſitt. Nu mætti vera at ver bærim gæfu til við konung suaat
þer kæmi þat i frið við konung. Egill ſegir freiſta ſkal ek þeſſa
raðſ en þu vill en ecki hefi ek við þui buiz at
yrkia lof vm eirik konung. arinbiorn bað hann freiſta. Siðan
geck hann a brott til manna ſinna. Satu þeir at dryckiu
til miðrar nætr. þa geck arinbiorn til ſuefhuſſ
ok ſueit hanſ. ok aðr hann afklæddiz geck hann vpp i loptið
til egilſ ok ſpurði huat þa liði vm kuæðit. egill ſegir at
ecki var ort. hefer her ſetið ſuala eín við glugginn ok klakat
i alla nott. ſua at ek hefi alldregi beðit
ro fyrir. Siðan geck arinbiorn a brott ok vt vm dyʀ þær er
ganga matti vpp a huſit. ok ſettiz gluɢ þann a loptinu
er fuglinn hafði aðr við ſetið. hann ſa huar
hamleypa nockur for annan veg af huſinu. Arinbiorn
ſat þar við glugginn alla nottina til þeſſ er lyſti. en
ſiðan er arinbiorn hafði þar komit þa orti egill alla
drapuna ok hafði feſt ſua at hann matti kueða
vm morgininn. þa er hann hitti arinbiorn. þeir helldu vorð
a næʀ timi mundi vera at hitta konung.
egill flutti kuædit
Eirikr konungr geck til borða at vand ſinum
ok var þa fiolmenni mikit með honum
ok er arinbiorn varð þeſſ vaʀ þa gekk hann með
alla ſueit ſina aluapnaða i konungſ garð. þa er konungr ſat
ifer borðum Arinbiorn krafði ſer inngaungu i hollina.
honum var þat ok heimollt gort. Ganga þeir egill inn
með helming ſueitarinnar. annaʀ helmingr ſtoð vti
fyrir dyrum. Arinbiorn kuaddi konung. en konungr fagnaði honum vel
arinbiorn mællti. Nu er her kominn egill hefer hann ecki leitat
til brotthlaupſ i nótt. Nu vilium ver vita hera hueʀ
hanſ luti ſkal vera vænti ek goðſ af yðr. hefi ek þat
gort ſem vert var at ek hefi engan lut til þeſſ ſparat
at gera ok mæla ſua at yðuaʀ vegr veri þa meiri
en aðr. hefi ek ok latið allar minar eigur
ok frændr ok vini er ek atta i noregi ok fylgt
yðr En aller lendir menn yðrer ſkilduz uið
ydr. ok er þat makligt þuiat þu hefer marga luti
til mín ſtor vel gort. þa mællti Gvnnhilldr hættu
rinbiorn ok tala ecki ſua langt vm þetta. ᴍart hefer
þv vel gor við eirik konung ok hefer hann þat fullu launat
er þer miklu meiri vandi a við eirik konung en egil
er þer þeſſ ecki biðianda at egill fara refſingalalauſt
heðan af fvnde eirikſ konungſ. ſlikt ſem hann hefer
til ſaka gort. þa ſegir arinbiorn. ef þu konungr ok þið ɢunhilldr
hafið þat einraðit at egill ſkal her enga ſætt
fa. þa er þat dreingſkapr at gefa honum
freſt ok fararleyfi vm viku ſaker at hann forði
ſer. þo hefer hann at ſialfuilia ſinum farit
hingat a fund yðuarn ok vénti ſer af þui friðar
fara þa enn ſkipti yður ſem verða ma þaðan fra
Gunnhilldr mællti. Sia kann ek a þeſſu arinbiorn at þu ert hollari
agli en eiriki konungi. ef egill ſkal riða heðan viku
i brott i friði. þa mun hann kominn til aðalſteinſ konungſ a
þeſſi ſtundu. en eirikr konungr þarf nu ecki at dyliaz
i þui at honum verða nu aller konungar ofrefliſ menn.
n fyrir ſkommu mundi þat þikia ecki likligt at erikr
konungr mundi eigi hafa til þeſſ vilia ok atferð at hefna harma
ſinna. a huerium manni ſlikum ſem egill er. arinbiorn ſegir. engi
maðr mun eirik ka at meira mann þoat hann drepi
einn bondaſon vnlendan þann er gengit hefer a
valld hanſ. En ef hann vill miklaz af þeſſu þa ſkal ek
þat veita honum at þeſſi tiðendi ſkulu helldr þikia fraſagnar
verð. þuiat við egill munum nu veitaz at ſua at iamſnemma
ſkal okkr mæta baðum. ᴍuntu konungr þa dyrt
kaupa lif egilſ vm þat er ver erom aller at velli lagðer
ek ok ſueitungar miner. ᴍundi mik annars
vara af yðr en þu munder mik vilia leggia
helldr at iorðu en lata mik þiggía líf einſ mannz
er ek bið. þa ſegir konungr. Allmikit kapp leɢr þu
a þetta Arinbiorn at veita agli lið. Trauðr mun ek
til vera at gera þer ſkaða. ef þui er at ſkipta. ef þu
vill helldr leggia fram lif þitt en hann ſe drepinn.
en ærnar ero ſaker til við egil huat ſem ek læt gera
við hann. Ok er konungr hafði þetta mællt. þa geck egill fyrir hann. ok hof vpp kuæðit.
ok kuað hátt ok feck þegar hlioð.
lif giof egils
Eirikr konungr ſat vpp rettr meðan
egill quað kuæðit. ok hueſti augun a hann.
ok er lokit var drapunni. þa mællti konungr.
bezta er kuæðit framm flutt. en nu hefi ek
hugſat. arinbiorn vm mal vart egilſ huar koma
ſkal. þu hefer flutt mal egilſ með akafa miklum
er þu byðr at etia vandræðum við mik. Nu ſkal þat
gera fyrir þinar ſaker ſem þu hefer beðit at egill ſkal fara
fra minum fundi heill ok vſakaðr. en þu egill
hatta ſua ferðum þinum at ſiðan er þu kemr
fra minum fundi af þeſſi ſtufu. þa kom þu alldregi
i augſyn mer. ok ſonum minum. ok verð alldri fyrir
mer ne mínu liði. en ek gef þer nu hofut þitt.
at ſinni fyrir þa ſok er þu gekt a mitt valld. þa vil
þa vil ek eigi gera niðingſverk a þer. En vita ſkaltu þat
til ſanz at þetta er engi ſætt við mik ne ſonu mína
ok enga frændr vara. þa ſem rettar vilia reka þa
quað egill. Erumka leitt þott liott of ſe. hialma kletti hveſſi
at þiɢia. hvar er ſa er gat af gofuglyndum. æðri giof
allualldz ſyni Arinbiorn þackaði konungi með fogrum orðum. þa ſæmd ok
vináttu er konungr hefer veitt honum. þa ganga þeir arinbiorn
ok egill heim i garð arinbiarnar. Siðan let Arinbiorn bua reiðſkiota
liði ſínu. reið hann brott með agli okc. manna aluapnaðra
með honum. Arinbiorn reið með lið þat til þeſſ er þeir komu
til aðalſteinſ konungſ. ok fingu þar goðar viðtokur. bauð konungr aggli
með ſer at vera ok ſpurði huerneg farit hafði með
þeim eiriki konungi. þa quað egill. Svartbrunum let ſionum ſannſpár
huginſ vára. hugr tiaðum miog maga
magnaðr egil fagna. arfſtoli kna ek ala áttgofguðum
háttar. fyrir regnaðar regni raða nu
ſem aðan. en at ſkilnaði þeirra. arinbiarnar ok egilſ
þa gaf egill arinbirni gullhringa þa tua er aðalſteinn konungr
gaf honum ok ſtoð mork huaʀ. En arinbiorn gaf agli ſuerð
þat er draguandill het. þat hafði gefit arinbirni þorolfr
skallaɢrimſ ſon en aðr hafði skallaɢrimr þegit af þorolfi broður ſínum
en þorolfi gaf ſuerðit grimr loðinkinni ſon ketilſ hængſ.
þat ſuerð hafði átt ketill hængr ok haft i holmgaungum.
ok var þat allra ſuerða bitrazt. Skilduz
þeir með kærleik hinum meſta. for arinbiorn heim i íorvik
til eirikſ konungſ en faurunautar egilſ ok ſkipueriar
hanſ. hofðu þar frið goðan ok vorðu varningi ſinum i trauſti
arinbiarnar en er a leið vetrinn. fluttuz þeir ſuðr
til englandz ok foru a fund egilſ.
af eireki alſpak ok agli
Eirikr alſpakr het lendr maðr i noregi. hann atti þóru
dottur. þoriſſ herſiſſ ſyſtur arinbiarnar. hann atti eigner.
i vik auſtr. hann var maðr ſtor auðigr ok hinn
meſti virðinga maðr. Spakr at viti. þorſteinn het
ſon þeirra hann fæddiz vpp með arinbirni ok var þa vaxinn miog
ok þo a vngum alldri. hann hafði farit veſtr til englandz
með arinbirni. en þat ſama hauſt ſem egill hafði komit
til englandz. spurðuz af noregi þau tiðendi
at eirikr al ſpakr var andaðr. en arf hanſ hofðu
tekit armenn konungſ. ok kaſtað a konungſ eign. ok er arinbiorn ok
þorſteinn ſpurðu þeſſi tiðendi. þa gerðu þeir þat rað at
þorſteinn ſkylldi fara auſtr ok vitia arfſinſ. ok varit
leið framm. ok menn biuggu ſkip ſín þeir er fara
ætluðu landa imillum. þa fór þorſteinn ſuðr til lunduna.
ok hitti þar adalſtein konung. bar hann framm iartegner. ok
orðſending arinbiarnar til konungſ. ok ſua til egilſ at hann veri flutningſmaðr
við konung. at aðalſteinn konungr. gerði orðſending ſína til hakonar
konungſ. foſtra ſinſ at þorſteinn næði arfi ok eignvm
i noregi Aðalſteinn konungr var þeſſ auðbeðinn. þuiat arinbiorn var
honum kunnigr at goðu. þa kom ok egill at mali við aðalſtein
konung ok ſagði honum fyrir ætlan ſina. vil ek i ſumar
ſeger hann fara auſtr til noregſ at vitia fiar þeſſ
er eirikr konungr. rænti mik ok þeir berg aunundr. sitr nu
ifer þui fe atli enn ſkammi broðer berg aunundar. veit ek
ef orðſendingar yðrar koma til at ek mvn
na logum af þui mali. konungr ſegir at egill ſkal raða ferðum
ſinum en bezt þætti mer at þu verir með mer
ok gerðiz landuarnar maðr minn. ok réðir fyrir her liði minu.
mun ek fa þer veizlur ſtorar. egill ſegir þeſſi koſtr þiki
mer allfyſiligr at taka. vil ek þui iata en
eigi nita. en þo verð ek fyſt at fara til iſlandz ok vitia
konu minnar ok fiar þeſſ er ek a þar. Aðalſteinn konungr
gaf agli kaupſkip gott ok þar með farminn. var
þar a til þunga hueiti. ok hunang. ok enn mikit
fe annat i oðrum varningi. Ok er egill bio ſkip ſitt
til hafſ. þa reðz til farar með honum þorſteinn
eirikſ ſon er fyʀ var getið er ſiðan var kalladr
þoru ſon ok er þeir voru buner þa ſigldu þeir. Skilduz
þeir Aðalſteinn konungr ok egill með hinni meſtu vinattu þeim
agli greiddiz vel ferðin. komu at noregi. i vik
auſtr. ok helldu ſkipinu inn allt i oſlóarfiorð.
þar atti. þorſteinn bu a land vpp ok ſua inn allt a ravmariki.
Ok er þorſteinn kom þar til landz. þa veitti hann tilkall
vm foðurarf ſinn. við armennina er ſezt
hofðu i bu hanſ. veittu þorſteini marger lið at þesu
voru þar ſtefnur til lagðar. Atti þorſteinn þar marga
frændr gofga. lauk þar ſua er ſkotið var
til konungſ orſkurðar. en þorſteinn tok við varðueizlu fiar
þeſſ er faðer hanſ hafði átt. Egill fór til vetrviſtar
með þorſteini ok þeirxíj. ſaman. var þangat
flutt heim til þorſteinſ hueiti ok hunang var þar
vm vetrinn gledi mikil ok bio þorſteinn rauſnarſamliga
þui at nog voru faung til.
egill ok þorſteinn fundu konung
Hakon konungr aðnſteinſfoſtri reð þa fyrir noregi. ſem fyʀ
var ſagt konungr ſat þann vetr norðr i þrand
heimi. en er a leið vetrinn. byriaði þorſteinn
ferð ſina. ok egill með honum. þeir hofðu næʀxxx. manna.
Ok er þeir voru buner foru þeir fyſt til vpplanda þaðan norðr
vm dofra fiall til þrandheimſ. ok komu þar a fund
hakonar konungſ. baru þeir vpp erendi ſin við konung. Sagði þorſteinn
ſkyn á mali ſínu ok kom framm vitnum með ſér at hann atti
arf þann allan er hann kallaði til. konungr tok þui mali vel
let hann þorſtein na eignum ſinum. ok þar með gerðiz hann lendr
maðr konungſ ſua ſem faðer hanſ. hafði verit. Egill geck
a fund hakonar konungſ ok bar fyrir hann ſin erendi. ok þar með orðſending
aðalſteinſ konungſ ok iartegner hanſ. Egill taldi til fiar þeſſ att
hafði biorn haulldr landa ok lauſa aura. taldi hann ſer
helming fiar þeſſ ok aſrgerði konu ſinni. bavð þar framm
vitni ok eiða með mali ſínu. Sagdi ok at hann hafði
þat allt framm borit fyrir eiriki konungi. let þat fylgia at hann hafði
þa eigi náð logum fyrir riki eirikſ konungſ en eggian Gunnhilldar.
Egill inti vpp allan þann malauoxt er
fyʀ hafði i giorz a gula þingi. beiddi hann þa
konung vnna ſer laga a þui mali. hakon konungr ſuarar
Sva hefi ek ſpurt at eirikr broðer minn muni
þat kalla. ok þau Gunnhilldr bæði at þu egill muner
hafa kaſtað ſteíni vm megn þer i yðrum ſkiptum.
þætti mer þu vel mega ifer lata egill at ek
legða ecki til þeſſa malſ þo at við eirikr bærim eigi gæfu
til ſamþyckiſſ egill mællti. Ecki mattu konungr þegia
ifer ſua ſtorum malum þuiat aller menn her í
landi inn lenzker ok vtlenzkir ſkulu hlyða ydru boði.
ek hefi ſpurt at þer ſetið log her i landi. ok rétt
huerium manni. ɴu veit ek at þer munut mik lata
þeim ná ſem aðra menn. þikiumz ek hafa til
þeſſ burði ok frænda ſtyrk her i landi at hafa vid
atla enn ſkamma. En vm mal eirikſ konungſ er ydr þat
at ſegia at ek var a hanſ fund. ok ſkildumz við ſua
at hann bað mik i friði fara huert er ek villdi
Vil ek bioða yðr herra mina fylgd ok þionoſtu.
veit ek at vera munu her með yðr þeir
menn er ecki munu þikia vigligri a velli at
ſia en ek em. er þat mitt hugbod at eigi liði
langt aðr fundi ykra eirikſ konungſ muni ſaman bera
ef ykr endiz alldr til. þiki mer þat vndarligt ef
eigi ſkal þar koma at þer þiki. Gunnhilldr eiga ſona vppreiſt
marga konungr ſegir. ecki muntu egill geraz mer
handgenginn. miklu hafi þer frændr meira ſkarð
hauggit i ætt vara en þer muna duga at ſtaðfeſtaz
her i landi. far þu til iſlandz vt ok ver þar. at fodurarfi
þinum. mun þer þa verða ecki meín at oſſ frændum
En her i landi er þeſſ van vm alla þína daga at varer frændr
ſe rikaſter. en fyrir ſaker aðalſteinſ konungſ foſtra minſ.
þa ſkaltu hafa her frið i landi ok na logum ok landz retti þuiat
ek veit at aðalſteinn konungr hefer mikla elſku a þer. egill
þackaði konungi orð ſín. ok beiddiz þeſſ at konungr ſkylldi fa
honum ſannar iartegner ſinar til þorðar a aurland eða
annaʀa lendra manna i ſogni ok a haurða landi.
konungr ſeger at ſua ſkilldi vera.
egill drap liot inn bleika
Þorſteinn ok egill biuggu ferð ſína þegar þeir hofðu
lokit erendum ſinum. fara þeir þa aptr a leið
ok er þeir koma ſuðr vm dofra fiall. þa ſegir egill
at hann vill fara ofan til raumſdalſ ok ſiðan ſuðr ſundaleið.
vil ek ſeger hann luka erendum minum i ſogni ok a
horðalandi þuiat ek vil bua ſkip mitt i ſumar til iſlandz
t. þorſteinn bað hann raða ferð ſinni. Skiliaz þeir þorſteinn ok egill
for þorſteinn ſuðr vm dali. ok alla leið til þeſſ er hann kom til bua
ſinna. bar hann þa fram iartegner konungſ. ok orðſending
fyrir armennina at þeir ſkylldu lata fe þat allt er þeir
hafa vpp tekit ok þorſteinn kallaði til. Egill for leidar
ſinnar ok þeirxíj. ſaman komu þeir framm i raumſdal
fingu ſer þa flutningar foru ſiðan ſuðr a mæri. er
ecki ſagt fra ferd þeirra fyʀ en þeir komu i ey þa er
hoð heiter ok foru til giſtingar a bæ þann er heiter a blindheimi
þat var gaufugr bæʀ þar bio lendr maðr er friðgeiʀ
het. hann var vngr at alldri. hafði nytekit
við fauður arfi ſinum. Moðer hanſ het gyða. hon var
ſyſter arinbiarnar herſiſſ ſkorungr mikill ok
gaufug kona hon var at raðum með ſyni ſinum
friðgeiri hofðu þau þar rauſnar bu mikit
þar fingu þeir allgoðar viðtokur ſat egill
vm kuelldit it næſta friðgeiri ok forunautar
hanſ þar vtar fra. var þar dryckia mikil ok dyrlig
veizla. Gyða huſpreyia geck vm kuelldit til
talſ við egil. hon ſpurði at arinbirni broður ſinum ok enn at fleirum
frændum ſinum ok vinum þeim er til englandz hofðu farit
með Arinbirni Egill ſagði henni þat ſem hon ſpurði. hon ſpurði
huat til tiðenda hefði giorz i ferðum egilſ hann ſeger
henní af it lioſazta. þa quað hann Vrðumz leid in
líota land beiðaðar reiði. ſigrað gaukr of glamma
gamm veit vm ſik þramma. þar naut ek ſem optaʀ
armſtallz ſiotul biarnar. hnigrar hiallr ſa
er holla hialpendr of for gialpar. Egill var allkatr vm
kuelldit. en friðgeiʀ ok heima menn voru helldr hlioder
gill ſa þar mey fagra. ok vel buna. honum var ſagt
at hon var ſyſter friðgeirſ. Mærin var vkat ok grét einart
vm kuelldit. þat þotti þeim vndarligt þar voru vm kuelldit.
En vm morgininn var veðr huaſt ok eigi ſæfært.
þar þurftu þeir far ór eyiunni. þa geck friðgeiʀ
ok bæði þau gyða til fundar við egil. buðu þau
honum þar at ſitia með faurunauta ſina til
þeſſ er gott veri færiveðr. ok hafa þaðan farabeina.
þan ſem þeir þyrfti. Egill þektiz þat. Satu þeir þar
veðr faſterííj. nætr. ok var þar hinn meſti mann fagnaðr.
Epter þat gerði veðr lygnt. Stoðu þeir egill þa
vpp ſnemma vm morgininn ok biugguz. Gingu þa til
matar ok var þeim gefit aul at drecka ok ſatu þeir vm
hrið. Siðan toku þeir klæði ſín. Egill ſtoð vpp ok þackaði
bonda ok huſpreyiu beína ſinn ok gengu ſiðan
vt. bondi ok moðer hanſ gengu a gautu með þeim
þa geck gyða til malſ við friðgeir ſon ſinn ok talaði
við hann lagt. Egill ſtoð meðan. ok beið þeirra. Egill mællti
við meyna. huat grætr þu mǽr. ek ſe þik alldri
kata. hon matti engu ſuara. ok grét at meiʀ friðgeirr
ſuarar moður ſinni hatt. Ecki vil ek nu biðia þeſſ
þeir eru nu buner ferðar ſinnar. þa geck gyda at agli
ok mællti. Ek mun ſegia þer egill tiðendi þau ſem her
ero með oſſ. Maðr heiter liotr hinn bleiki. hann er berſerkr
ok holmgaungu maðr hann er oþocka ſæll. hann kom her
ok bað dottur minnar. en ver ſuoruðum ſkiott ok ſyníuðum
honum raðſinſ. Siðan ſkoraði hann til holmgaungu
a frigeir ſon minn ok ſkal a morgin koma til
holmſinſ i ey þa er vorl heiter. Nu villda ek egill
at þu færer til holmſinſ með frigeiri ᴍundi þat
ſannaz ef arinbiorn veri her i landi at ver mundum eigi þola ofriki
riki ſlikum manni ſem liotr er. Skyllt er þat huſpreyia fyrir ſaker
arinbiarnar frænda þinſ at ek fara ef honum þiker ſer þat
nockut fullting. þa gerir þu vel. ſegir gyða. Skulu
ver þa ganga inn i ſtufu ok vera oll ſaman daglangt
ganga þeir egill þa inn i ſtufu ok drucku. Satu
þeir þar vm daginn. En vm kuelldit komu viner friðgeirſ.
þeir er til ferðar voru raðner með honum ok var þar fiolment
vm nottina. var þar þa veizla mikil en epter vm
daginn bioz friðgeiʀ til ferðar ok mart manna með honum.
var þar egill i fór þa var gott færiueðr. fara þeir ſiðan
ok koma i eyna vorl. þar var fagr vollr ſkamt
fra ſionum er holmſtefnan ſkylldi vera var þar markadr
holmſtaðr. lagðer ſteinar i hring vtan vm. Nu
kom þar liotr með lið ſitt. bioz hann þa til holmgongu.
hann hafdi ſkiolld ok ſuerð. liotr var allmikill
maðr ok ſterkligr. Ok er hann geck framm a vollinn
at holmſtaðnum. þa kom a hann berſerkſ gangr. tok
hann þa at grenía illiliga. ok beit i ſkiolld ſinn
friðgeirr var maðr ecki mikill grannligr ok friðr ſionvm
ok ecki ſterkr. hafði hann ok ecki ſtaðið i bardogum
ok er. Egill ſa þat. þa kuad hann viſu. Era friðgeiri færi fo
holmſ a vit ſoruar. ſkolum banna miog manni. mey
eyrlvgi at heyia. við þann er bitr ok blotar bond
elhuautud gaundlar. alfeigum ſkytr æger.
avgum ſkiolld a baugi. liotr ſa huar egill ſtoð. ok
heyrði orð hanſ ok mællti. Gak þu hingat hinn mikli
maðr a holminn ok berſt við mik ef þu ert allfus
til. ok reynum með okkr. er þat miklu iafnligra. en
ek beriumz við friðgeir. þuiat ek þikiumz eigi at meiri
maðr þo at ek leggi hann at iorðu. þa quað egill. Erat
litillar lioti leik ek við hal bleikan við bifteini
bænar bryniu rétt at ſynia buumz til
vigſ enn vægðar ván letka ek hanum ſkapa verðum
við ſkialldi ſkæru drengr a mæri. Siðan
bioz egill til holmgaungu við liot. egill hafðe
ſkiolld þann ſem hann var vanr at hafa. en hann var
gyrðr ſuerði þui er hann kallaði naðr. en hann hafðe
draguandil i hendi. hann geck inn ifer mark þat er
holmſtefnan ſkylldi vera. en liotr var þa
eigi buinn. Egill ſkok ſuerðit ok quað viſu. Hoggum
hiallt vond ſkygðum. hæfum raund með brandi
reynum randar mána. rioðum ſuerð i bloði. ſtyfum
liot af lifi. leikum ſart við bleikan. kyrrum kappa
errinn. komi aurn a hræ iarnum. þa kom liotr framm
a viguollinn ok ſiðan rennaz þeir at ok hoɢr egill til
liotz. en liotr bra við ſkilldinum. en egill hio huert hoɢ
at oðru ſua at liotr feck ecki hoggit i moti
hann hopaði vndan til hoɢrumſinſ. en egill for iamſkiott
epter ok hio ſem akafaz. liotr for vt vm markſteinana
ok viða vm vollinn. geck ſua hin fyrſta hrið
þa beiddiz líotr huilldar. Egill let þat ok vera. ɴema
þeir þa ſtað ok huila ſik. þa quað egill. Firer þiki mer
fura fleinſtockuandi nockut. hræðiz hodda
beiðir. happlauſſ fa kappi vegrat faſt ſa er feſtar
flein avggar ſtafr. hoggum. vabeiðan fer vidan voll
fyrir rotnum ſkalla. þat voru holm gaungu log i þann tima
at ſa er ſkorar a mann annan til einſ huerſ hlutar
ok fengi ſa ſigr er a ſkoraði. þa ſkylldi ſa hafa
ſigrmal þat er hann hafði til ſkorat. en ef hann fengi
vſigr þa ſkylldi hann leyſa ſik þuiliku fe ſem akueðit
veri. en ef hann felli a holminum þa hafði hann fyrirvegit
allri ſinni eigu ok ſkylldi ſa taka arf hanſ er
hann felldi a holmi. þat voru ok log ef vtlendr maðr
andaðiz ſa er þar i landi atti engan erfingia. þa
geck ſa arfr i konungſ garð. Egill bað at ſkylldi buinn
verða vil ek at ver reynim nu holmgaungu þeſſa
Siðan hliop egill at honum ok hio til hanſ Geck hann þa ſua
næʀ honum at hann hrauck fyrir ok bar þa ſkiolldinn af
honum. þa hio egill til liotz. ok kom a fyrir ofan kne ok
tok af fotinn fell líotr þa. ok var þegar erendr
þa geck egill þar til er þeir friðgeiʀ voru. var þetta verk honum allvel
þackat. þa quað egill. Fell ſa er fleſt it illa.
fot hio ſkalld af lioti. vlfgrennir hefer vnnit eír
veitta ek friðgeiri. ſeka ek lonſ til launa logbotanda
imoti. iafnt var mer i gny geira gamanleikr
við hal bleikan. líotr var litt harmaðr af
fleſtum monnum þuiat hann hafði verit hinn meſti veirumaðr
hann var ſuænſkr at ǽtt ok atti engua frændr þar
i landi. hann hafði komit þangat ok aflat ſer fiar a
holmgaungum. hann hafði fellt marga goða bændr
ok ſkorat aðr a þa til holmgaungu. ok til iarða
þeirra ok oðala var þa vorðinn ſtór auðigr. bæði
at londum ok lauſa aurum. Egill for heim með friðgeri
af holmſtefnunni dualdiz hann þar þa litla hrið
aðr hann for ſudr a mæri. Skilduz þeir egill ok fridgeiʀ
með miklum kærleik. bauð egill fridgeiri vm at heimta
iarðer þær er liotr hafdi att. for egill ſina leið
kom framm i fiorðum. þaðan for hann inn i ſogn a fund
þorðar a aurlandi. tok hann vel við honum. bar hann fram erendi
ſín ok orðſendingar hakonar konungſ. tok þorðr vel rædum
egilſ ok het honum liðueizlu ſinni vm þat mal dualdiz
egill þar lengi vm varit með þorði.
af ferdum egils
Egill gerdi ferð ſina ſudr a haurða land. hann hafði
til þeirrar roðrar feriu ok þar a manna.
þeir koma einn dag i fenhring a aſk
geck egill þar til með xx. menn enx. gættu ſkipſ
tli enn ſkammi var þar fyrir með nockura menn. egill
let hann vt kalla. ok ſegia at egill skallaɢrimſ ſon atti erendi
við hann Atli tok vapn ſín ok aller þeir menn er þar voru
viger fyrir ok gingu vt ſiðan. egill mællti. Sua er
mer ſagt atli at þu muner hafa at varðueita
fe þat er ek a at rettu. ok aſgerðr kona min.
ᴍuntu heyrt hafa þar fyʀ vm rætt at ek
kallaða mer arf biarnar haulldz er berg aunundr
broðer hellt fyrir mer em ek nu kominn at vitia
fiar þeſſ. landa ok lauſa aura. ok krefia þik at þu
later lauſt ok greiðer mer i hendr. Atli ſegir. lengi
hofum ver þat heyrt egill at þu ſer viafnaðarmaðr.
en nu mun ek at raun vm koma ef þu
ætlar at kalla til þeſſ fiar i hendr mer er eirikr konungr
dæmdi aunundi broður minum. atti eirikr konungr þa
at raða boði ok banni her i landi. hugða ek nu egill
at þu munder fyrir þui her kominn at bioða mer
giolld fyrir bræðr mina er þu tok af lifi ok þu
munder bæta vilia rán þat er þu rænter her
a aſki. Munda ek þa veita ſuor þeſſu mali
ef þu flytter þetta erendi framm en her kann ek engu
ſuara. þat vil ek. ſegir egill. bioða þer ſem ek bauð
aunundi at gulaþingſ log ſkipi vm mal ockur
tel ek bræððr þina hafa fallit vgillda a
ſialfra ſinna verkum. þui at þeir hofðu aðr ræn mik
logum ok landz retti ok tekit fe mitt at herfangi.
hefi ek til þeſſa konungſ leyfi at leita laga
við þik vm þetta mal. vil ek ſtefna þer til gulaþingſ. ok
hafa þar laga órſkurð vm þetta mal. koma mun
ek. ſegir atli til gula þingſ ok megu við þar ræða vm
þeſſi mal. Siðan fór egill i brott með foruneyti ſitt
fór hann þa norðr i ſogn ok inn a aurland til þorðar.
magſ ſinſ ok dualdiz þar til gula þingſ. ok er menn komu
til þingſ. þa kom egill þar. Atli hinn ſkammi var ok þar
kominn. Toku þeir þa at tala ſín mal. ok fluttu
framm fyrir þeim monnum er vm ſkylldu dæma. flutti egill
framm fiarheimtu. en atli bauð loguorn i mot tylftareiða
at hann hefði ecki fe þat at varðueita er egill
ætti. ok er atli geck at domum með eiða lið ſitt þa geck
egill mot honum ok ſeger at eigi vill hann eiða hanſ taka fyrir fe ſitt. vil
ek bioða þer onnur log þau at við gangim a holm her
a þinginu. ok hafi ſa fe þetta er ſigr fær. þat voru ok log er
egill mællti ok forn ſiðuenia. at huerium manni var rett at
ſkora a annan til holmgaungu. huart er hann ſkylldi
veria ſakir fyrir ſik eða ſækia. Atli ſagði at hann mundi
eigi ſynia at ganga a holm við egil. þuiat þu mælir þat
er ek ætta at mæla. þui at ærinna harma a ek at
hefna a þer. þu hefer at iorðu lagt bræðr minaíj.
ok er mer mikilla muna vant at ek hallda rettu
mali ef ek ſkal helldr lata lauſar eigner mínar aflaga
fyrir þer en beriaz við þik er þu byðr mer þat. Siðan
taka þeir atli ok egill hondum ſaman. ok feſta þat með
ſer at þeir ſkulu a holm ganga ok ſa er ſigr fær ſkal eiga
iarder þær er þeir deilldu aðr vm. Epter þat buaz þeir til holmgaungu.
Geck egill framm. ok hafði hialm a hofði
ok ſkiolld fyrir ſer. ok keſiu i hendi. en ſuerðit draguandil
feſti hann við hægri hond ſer. þat var ſiðr holmgaungu
manna at þurfa ecki at bregða ſuerði ſinu
a holmi. lata helldr ſuerðit hendi fylgia ſua ·
at þegar veri ſuerðit tiltækt er hann villdi. Atli hafði enn
ſama bunað ſem egill hann var vanr holmgaungum hann var
ſterkr maðr ok enn meſti fullhugi. þar var leiddr fram
graðungr mikill ok gamall. var þat kallat blotnavt
þat ſkylldi ſa hauggua er ſigr hefði. var þat ſtundum
eitt naut. ſtundum let ſitt huaʀ framm leiða ſa er
a holm geck. ok er þeir voru buner til holmgaungu þa
hlaupaz þeir at ok ſkutu fyſt ſpiotum. ok feſti huarki
ſpiotið i ſkilldi namu bæði i iorðu ſtaðar
Siðan taka þeir bader til ſuerda ſinna genguz þa
at faſt ok hiugguz til. Geck atli ecki a hæl. þeir hiuggu
tiðt ok hart ok vnyttuz ſkiott ſkilldirner.
ok er ſkiolldr atla var miog v nyttr þa kaſtaði
hann honum. tok þa ſuerðit tueim hondum. ok hio ſem tiðaz
egill hio til hanſ a auxlina ok beit ecki ſuerðit. hann hio
annat ok it þriðia. var honum þa hægt at leita havɢſtaðar
a atla at hann hafði enga hlíf. Egill reiddi ſuerðit
af ollu afli. en ecki beit huar ſem hann hio til. Ser
þa egill at eigi mun hlyða ſua buit. þuiat ſkiolldr hanſ gerðiz
þa vnytr. þa let egill lauſt ſuerðit ok ſkiolldinn
ok hliop at atla. ok greip hann hondum. kendi þa aflſ
munar ok fell atli a bak aptr. en egill greyfðiz
at niðr ok beit iſundr i honum barkann. let atli þar
líf ſitt. egill hliop vpp ſkiott ok þar til er blotnautid
ſtoð. Greip annaʀi hendi i granarnar en annaʀi
i hornit. ok ſnaraði ſua at fætr viſſu vpp.
en iſundr halſbeinit. Siðan geck egill þar til er
ſtod foruneyti hanſ. þa quað egill. Beittat nu ſa brugðum
blár dragvandill vnda. af þvi at eɢiar deyfði atli framm
inn ſkammi. neytta ek aflſ við ýti avrmalgaztan hiorva
iaxl broður let ek eyða ek bar ſavð með nauðum. Siðan eignaðiz
egill iarðer þær allar er hann hafði til deillt ok hann kallaði
at aſgerðr kona hanſ hefði att at taka epter
foður ſinn. ecki er getid at þa yrði fleira
til tiðenda a þui þingi. Egill fór þa fyrſt inn i ſogn
ok ſkipaði iarðer þær er hann hafði þa fengit at
eiginn orði. dualdiz hann þar miog lengi vm varit ſiðan
fór hann með foruneyti ſitt auſtr i vik for hann þa
a fund þorſteinſ ok var þar vm hrið.
vtkvama egils
Egill bio ſkip ſitt vm ſumarit ok fór þegar hann
var buinn. hann hellt til iſland. honum fórz vel heellt
hann til borgarfiarðar. ok kom ſkipinu ſkamt fra
bæ ſinum let hann flytia heim varning ſinn. en ſetti vpp
ſkip var egill vetr þann at bui ſínu. Egill hafði
nu vt haptit allmikit fe var hann maðr ſtor auðigr.
hann hafði mikit bu ok riſuligt. Ecki var egill
ihlutunarſamr vm mal manna ok vtilleinn við fleſta menn
þa er hann var her a landi. Gerðuz menn ok ecki til þeſſ. at ſitia
ifer hlut hanſ. Egill var þa at bui ſinu ſua at þat ſkipti
ti vetrum eigi allfám. Egill ok aſgerðr attu born þau
er nefnd ero. Boðuaʀ het ſonr. þeirra annaʀ Gunnaʀ. þorgerðr
dotter ok bera þorſteinn var yngſtr. oll voru born egilſ. mannuæn
ok vel viti borin. þorgerðr var ellzt barna egilſ
bera þar næſt.
vtan ferd egils
Egill ſpurði
þau tiðendi auſtan vm haf at eirikr
bloðex hefði fallit i veſtr viking. en Gunhilldr
ok ſynir. þeirra voru farin til danmerkr ſuðr. ok brottu var
af englandi þat lið allt er þeim eiriki hafði þangat fylgt.
Arinbiorn var þa kominn til noregſ. hafði hann fengit
veizlur ſínar ok eigner þær hann hafði átt ok var kominn
i kærleika mikla við konung. þotti agli þa enn fyſiligt
geraz at fara til noregſ. þat fylgdi ok tiðenda ſogu at aðalſteinn
konungr var andaðr. reð þa fyrir englandi broðer hanſ
iatmundr. Egill bio þa ſkip ſitt ok reð haſeta til.
Avnundr ſioni rez þar til. ſonr ána fra anabrecku avnundr
var mikill ok þeirra manna ſterkaztr er þa voru þar i ſueit. eigi var
vm þat einmællt at hann veri eigi hamrammr. Avnundr hafði opp
verit i forum landa imilli. hann var nockuru ellri en
egill. ᴍeð þeim hafði lengi verit vingott. ok er egill
var buinn let hann i haf. ok greiddiz þeirra ferð vel. komu
at miðium noregi. Ok er þeir ſa land. ſtefndu þeir inn i fiorðu.
ok er þeir fengu tiðendi af landi var þeim ſagt at arinbiorn
var heima at buum ſinum. helldr. egill þangat
ſkipi ſinu i hofn ſem næſt bæ arinbiarnar. Siðan fór
egill at finna arinbiorn ok varð þar fagnafundr
mikill með þeim. bauð agli þangat til viſtar ok favrvneyti
hanſ þui er hann villdi at þangat færi. Egill
þektiz þat ok let raða ſkipi ſínu til hlunz. en haſetar
viſtuðuz. Egill for til arinbiarnar. ok þeir xíj. ſaman. Egill hafði
latið gera langſkipſ ſegl miog vandat. Segl þat gaf
hann arinbirni ok enn fleiri giafer þær er ſendiligar voru
var egill þar vm vetrinn i goðu iferlæti egill fór vm vetrinn ſuðr
i ſogn at landſkylldum ſinum dualdiz þar miog lengi
Siðan for hann norðr i fiorðu. Arinbiorn hafði iola boð
mikit bauð til ſin vinum ſinum. ok heradſ bondum. var þar
fiolmenni mikit ok veizla goð hann gaf agli at íolagiof
ſlæður geruar af ſilki ok gullſaumaðar miog.
ſettar fyrir allt gullknauppum i gegnum niðr. Arinbiorn
hafði latið gera klæði þat við voxt egilſ. Arinbiorn
gaf agli alklæðnat nyſkorinn at iolum. voru þar
ſkorin i enſk klæði með morgum litum. arinbiorn gaf
margſ konar vingiafer vm iolin þeim monnum er hann hofðu
heim ſott þuiat arinbiorn var allra manna auruaztr
ok meſtr ſkorungr. þa orti egill viſu. Sialfraði
let ſlæður. ſilki dreingr of fengit. gullknappaðar
greppi. gett ek alldri vin betra. Arinbiorn. hefer
arnat eirar lauſt eða meira. ſið man ſeɢr
of fæðaz ſlikr odduita riki.
vgledi egils
Egill feck vgleði mikla epter iolin ſuaat
hann kuað eigi orð. ok er arinbiorn fann þat þa tok hann ræðu
við egil. ok ſpurði hueriu þat gegndi vgleði ſu er
hann hafði. vil ek ſeger hann at þu later mik vita huart
þu ert ſiukr. eða beʀ annat til megum ver þa bætr
a egill ſegir engar hefi ek kuelli ſotter. en a hyggiur
hefi ek miklar vm þat huerſu ek ſkal na fe þui er ek
vann til þa er ek fellda liot enn bleka norðr a
mæri. ᴍer er ſagt. at ar menn konungſ hafi þat fe allt vpp
tekit. ok kaſtað a konungſ eigu. Nu vil ek þar til ha
þitt liðſinni vm þeſſa fiarheimtu. Arinbiorn ſegir. ecki ætla
ek þat fiaʀi landz logum at þu eignaðiz fe þat. en
þo þiki mer nu feit faſtliga komit. er konungſ garðr
rumr inngangſ en þraungr brotfarar. hafa oſſ
orðit margar torſottar fiarheimtur við ofrefliſſ
mennina. ok ſatu ver þa i meira trauſti við konung
en nu er. þui at vinatta ockur hakonar konungſ ſtendr
grunt. þo at ek verða ſua at gera ſem fornkueðit
orð er at þa verðr eik at faga er vnder ſkal bua þar
leikr þo minn hugr a ſegir egill. ef ver hofum log
at mæla. at ver freiſtim ma ſua vera at konungr vnní
oſſ her af rettz. þuiat mer er ſagt at konungr ſe maðr
rettlatr. ok halldi vel log þau er hann ſetr her i landi.
telz mer þat hellz i hug at ek muna fara a fund
konungſ ok freiſta þeſſa mala við hann. arinbiorn ſegir at hann var ecki
fuſſ þeſſ. þiki mer ſem þui muni o hægt ſaman at
koma egill kappi þinu ok dirfð. en ſkaplyndi
konungſ. ok riki hanſ þuiat ek hyɢ hann vera engan vin þinn
ok þikia honum þo ſaker til vera. vil ek helldr at við latim
þetta mal niðr falla. ok hefim eigi vpp. en ef þu
vill þat egill þa ſkal ek helldr fara a fund konungſ með þeſſi
malaleitan. egill ſegir at hann kynni þeſſ mikla þaukk
ok ofuſu ok hann vill þenna koſt giarna. hakon var þa á
rogalandi en ſtundum a haurða landi varð ecki torſótt
at ſækia hanſ fund. var þat ok eigi miklu ſiðaʀ en ræðan
hafði verit arinbiorn bio ferð ſina var þat þa gert lioſt fyrir
monnum at hann ætlaði til konungſ fundar. Skipaði hann huſ korlum
ſinum tuitugſeſſu er hann atti. egill ſkylldi heima
vera. villdi arinbiorn eigi at hann færi. for arinbiorn þa ·
er hann var buinn. ok forz honum vel. fann hann hakon konung ok
feck þar goðar viðtokur. ok er hann hafði litla hrið
dualiz þar. bar hann vpp erendi ſín við konung ok ſeger at egill
skallaɢrimſ ſon er þar kominn til landz. ok hann þottiz eiga fe þat
allt er átt hafði liotr enn bleiki. er oſſ ſua
ſagt konungr. at egill muni log mæla vm þetta en feit
hafa tekit vpp armenn yðrer ok kaſtað a
yðuaʀi eigu. vil ek yðr þeſſ biðia herra at egill
nai þar af logum. konungr ſuaraði hanſ mali ok tok ſeint til
orða. eigi veit ek hui þu gengr með ſliku mali
fyrir hond egilſ. kom hann eitt ſinn a minn fund ok ſagða
ek honum at ek villda ecki her i landi viſter hanſ. af þeim
ſokum ſem yðr er aðr kunnigt. ɴu þarf egill ecki
at hefia vpp ſlikt tilkall við mik ſem við eirik broður
minn. En þer arinbiorn er þat at ſegia at þu ſua meger vera
her i landi at þu metir eigi meira vtlenda menn
en mik. eða mín orð. þuiat ek veit at huger þiner ſtanda
þar til er haralldr er eirikſ ſon foſtr ſon þinn. ok er þer
ſa koſtr beztr at fara til fundar við þa bræðr ok vera
með þeim. þuiat mer er mikill grunr a at muni ſliker menn
illir tiltakſ ef þat þarf at reyna vm ſkipti var ſona
eirikſ. ok er konungr tok þeſſu mali ſua þuert þa
ſa arinbiorn at ecki mundi tía at leita þeirra mala.
við. hann. bioz hann þa til heimferðar. konungr var helldr ſtyɢr ok vblidr
til arinbiarnar. ſiðan hann viſſi erendi hanſ. arinbiorn hafði
þa ok ecki ſkaplyndi til at miuklæta ſik við konung
vm þetta mal. Skilduz þeir við ſua buit. for arinbiorn heim
ok ſagði agli erendiſſ lok ſín. mun ek eigi ſlikra
mala optaʀ leita við konung. Egill varð allufrynn við
þeſſa ſaugn. þottiz þar mikilſ fiar miſſa ok eigi at
rettu. fám dogum ſiðaʀ var þat ſnemma einn morgin
þa er arinbiorn var i herbergi ſínu. var þar þa ecki mart
manna. þa let hann kalla þangat egil ok er hann kom þar
þa let arinbiorn luka vpp kiſtu ok reiddi þar orxl.
marka ſilfrſ ok mællti ſua. þetta fe gelld ek þer
egill fyrir iarðer þær er liotr enn bleiki hafð átt
þiki mer þat ſannligt at þu hafer þeſſi laun af okkr friðgeiri
frændum fyrir þat er þu leyſtir lif hanſ af lioti. En
veit at þu lez mín at niota. em ek þui ſkylldr
at lata þik ei laugræning af þui mali. Egill tok
við fenu. ok þackaði arinbirni. gerðiz egill þa enn einteiti.
Arinbiorn var þenna vetr heima at buum ſinum
en epter vm varit lyſti
hann ifer þui at hann ætlar at fara i viking arinbiorn
hafði ſkipakoſt goðan. bio hann vm varitííj. langſkip
ok oll ſtór. hann hafðiccc. manna. hafði hann huſkarla
a ſkipi ſinu ok var þat alluel ſkipat. hann hafði
ok marga bonda ſonu með ſer. egill rez til farar
með honum. Styrði hann ſkipi ok for með honum mart
af foruneyti þui er hann hafði haft með ſer af iſlandi.
en kaupſkip þat er egill hafði haft af iſlandi
let hann flytia auſtr i vik. feck hann þar manna til at fara með
varnat ſinn. en þeir arinbiorn ok egill helldu langſkipunum
ſuðr með landi. Siðan ſtefndu þeir lidinu ſuðr
til ſaxlandz ok heriudu þar vm ſumarit ok fengu ſer
fe. En er hauſta tok heriuðu þeir norðr aptr ok
lagu við friſland. einhueria nott þa er veðr var kyrt
laugðu þeir vpp i moðu eina þar er illt til hafna
ok vtfiri mikil. þar voru a land vpp ſlettur miklar ok ſkamt
til ſkogar þar voru veller blauter þuiat regn hofðu verit
mikil. þar reðu þeir til vppgaungu. ok letu epter
þriðiung liðſ at gæta ſkipa. þeir gingu vpp með
anni milli ok ſkogarinſ. þa varð bratt fyrir þeim
þorp eitt ok bygðu þar marger bændr liðit rann ór
þorpinu a landit þar er matti. þegar er vart varð við
herinn. en vikingar ſottu epter þeim var þa ſiðan
annat þorp ok it þriðia. liðit flyði allt þat er
þui kom við. þar var iafnlendi ok ſlettur miklar.
diki voru ſkorin viða vm landit. ok ſtoð i vatn
hofðu þeir lukt vm akra ſína. ok eing. En i ſumum
ſtodum voru ſetter ſtaurar ſtorer ifer dikin. þar er
fara ſkilldi voru bruar ok lagder ifer viðer. landzfolkit
flydi i morkina. en er vikingar voru komner
langt i bygðina þa ſofnuðuz friſir ſaman
i ſkoginum. ok er þeir hofðu aukinccc. manna.
þa ſtefna þeir i moti vikingum ok raða til orroſto við þa
varð þar harðr bardagi en ſua lauk at fríſir
ſir flyðu. En vikingar raku flottann. dreifðiz bæiarliðit
viðſ vegar þat er vndan fór gerðu þeir ok ſua er epter foru
kom þa ſua at faer foru huarer ſaman. egill ſotti þa hart
epter þeim ok faer menn með honum. en miog marger foru vndan.
komu friſir þar at er diki var fyrir þeim. ok foru þar ifer
ſiðan toku þeir af bryggiuna þa koma þeir egill at
oðrum megin. reð egill þegar til ok hliop ifer dikit. en
þat var ecki annaʀa manna hlaup. enda reð ok engi til
ok er friſir ſa þat þa ſækia þeir at honum en hann varðiz þa
ſottu at honumxi. menn. En ſua lauk þeirra viðſkiptum at
hann felldi þa alla. epter þat ſkaut egill ifer brunni ok for þa
aptr ifer dikit. ſa hann þa at lið þeirra allt hafði ſnuit
til ſkipanna. hann var þa ſtaddr næʀ ſkoginum. Siðan foru
egill fram með ſkoginum ok ſua til ſkipanna at hann atti
koſt ſkogarinſ ef hann þyrfti. vikingar hofðu haft
mikit her fang ofan ok ſtrand hoɢ ok er þeir
komu til ſkipanna. hiuggu ſumer bu feið ſumer
fluttu vt a ſkipin. fen þeirra ſumer ſtoðu fyrir ofan
i ſkialld borg þuiat friſir voru ofan komner ok hofðu
mikit lið ok ſkutu a þa. hofðu friſir þa aðra fylking.
ok er egill kom ofan ok hann ſa huat tiðt var
þa rann hann at ſem ſnaraz. þar ſem muginn ſtod hafði
hann keſiuna fyrir ſer. ok tok hana tueim hondum en
kaſtaði ſkilldinum a bak ſer. hann lagði fram keſiunni
ok ſtock fra allt þat er fyrir ſtoð ok gafz honum ſua rum
fram igegnum fylkingina. Sotti hann ſua ofan til manna
ſinna. þottuz þeir hafa hann or heliu heimtan. Ganga
þeir ſiðan a ſkip ſin ok helldu brott fra landi. Sigldu þeir þa
til danmerkr ok er þeir koma til lima fiarðar ok lagu at
halſi. þa atti arinbiorn huſþing við lið ſitt ok ſagði monnum fyrirætlan
ſina. nu mun ek ſegir hann leita a fund eirikſ
ſona við lið þat er mer vill fylgia. ek hefi nu ſpurt
at þeir bræðr ero her i danmorku ok hallda ſueiter ſtorar
ok ero a ſumrum i hernadi en ſitia a vetrum her i
danmork. vil ek nu gefa leyfi ollum monnum at fara til
noregſ þeim er þat vilia helldr en fylgia mer Syniz
mer þat rað egill at þu ſnuer aptr til noregſ ok leitir
enn ſem braðaz til iſlandz vt. þegar við ſkiliumz. Siðan
ſkiptuz menn a ſkipunum reðuz þeir til egilſ. er aptr
villdv fara til noregſ en hitt var meiri luti liðſ miklu er
fylgdi arinbirni. Skilduz þeir arinbiorn ok egill með bliðv
ok vinattu. fór arinbiorn a fund eirikſ ſona ok i ſueit með
haralldi grafelld foſtrſyni ſinum ok var ſiðan með honum
meðan þeir lifðu baðer. egill fór norðr i vikina
ok hellt inn i oſloar fiorð. var þar fyrir kaupſkip hanſ.
þat er hann hafði latið flytia ſuðr vm varit þar var
ok varnaðr hanſ ok ſueitungar þeir er með ſkipinu
hofðu farit. þorſteinn þoru ſon kom a fund egilſ ok bavð
honum með ſer at vera vm vetrinn. ok þeim monnum er hann villdi með
ſer hafa. Egill þektiz þat let vpp ſetia ſkip ſín
ok færa varnat til ſtaðar. en lið þat er honum fylgdi
viſtaðiz þar ſumt. en ſumer foru norðr i land þar er þeir
attu heimili. Egill ferr til þorſteinſ ok voru þar ſamanx. eða
xíj. var egill þar vm vetrinn i goðum fagnaði.
ſendi ferd
til vermalandz
Haralldr konungr enn harfagri
hafði lagt vnder ſik auſtr vermaland
vermaland hafði vnnit fyſtr olafr tretelgia
faðer halfdanar huit beinſ er fyſt var konungr
i noregi ſinna kynſ manna. en haralldr konungr var þaðan kominn
at lang feðga tali ok hofðu þeir aller langfeðgar
raðit fyrir vermalandi. ok tekit ſkatta af. en
ſetta menn ifer til landz gæzlu. ok er haralldr konungr var gamall
vorðinn. þa reð fyrir vermalandi. iarl ſa er arnfiðr
het. var þar þa ſem miog viða annarſ ſtaðar at ſkattar
greidduz verr en þa er haralldr konungr var a lettazta
ſkeiði alldrſ. Sua ok þa er ſyner haralldz deilldu
vm riki í noregi var þa litt ſéét epter vm ſkattlondin
þau er fiarri lagu. En þa er hakon ſat
i friði þa leitaði hann epter vm riki þat allt er haralldr fader
hanſ hafði haft. hakon konungr hafði ſendt menn auſtr
a vermalandxíj. ſaman. hofdu þeir fengit ſkatt
af iarlinum. ok er þeir foru aptr vm eiðaſkog þa
komu at þeim ſtigamenn ok drapu þa alla. A ſomu
leið fór vm aðra ſendimenn er hakon konungr ſendi auſtr
a vermaland. at menn voru drepner en fe kom eigi aptr.
var þat þa ſumra manna mal at arnuiðr iarl munde
ſetia menn ſina til at drepa menn konungſinſ. en hafa
at færa iarlinum. þa ſender hakon konungr hina þriðiu
menn. var hann þa i þrandheimi. ok ſkilldu þeir fara
i vik auſtr til fundar við þorſtein þoru ſon með þeim orðum
at hann ſkilldi fara auſtr a vermaland at heimta
ſkatta konungi til handa. en at oðrum koſti ſkilldi þorſteinn
fara ór landi. þuiat konungr hafði þa ſpurt at arinbiorn moður broðer
hanſ var kominn ſuðr til danmerkr ok var með eirikſ ſonum þat ok
með at þeir hofðu þar miklar ſueiter. ok voru i hernaði vm
ſumrum þotti hakoni konungi þeir aller ſaman ecki trvliger
þuiat honum var van vfridar af eirikſ ſonum. ef þeir hefði ſtyrk
nockurn til þeſſ at gera vppreiſt moti hakoni konungi. þa gerði
til allra frænda arinbiarnar ok maga eda vina rak hann þa marga
or landi eða gerði þeim aðra afarkoſti. kom þat ok þar fram er
þorſteinn var at konungr gerði fyrir þa ſok þetta koſtabod. ᴍaðr ſa
er erendi þetta bar. hann var allra landa maðr. hafði verit longum
i danmork. ok i ſuiavelldi. var honum þar allt kunnigt
fyrir bæði vm leiðir ok mannadeili. hann hafði ok viða farit
vm noreg. ok er hann bar þetta mal þorſteini þoru. ſyni þa ſeger þorſteinn agli
með huerium erendum þeſſír menn foru. ok ſpurði huerſu ſuara
ſkilldi. Egill ſegir. auðſætt liz mer vm orðſending
þeſſa at konungr vill þig ór landi ſem adra frændr arinbiarnar
þui at þetta kalla ek forſending ſua gaufgum manni
ſem þu ert. er þat mitt rað er þu kaller til talſ við þik
ſendimenn konungſ. ok vil ek vera við reðu yðra ſiam þa huat
i geriz. þorſteinn gerði ſem hann mællti kom þeim i talið. ſogðu þa
ſendimenn allt et ſanna fra erendum ſinum ok orðſending
konungſ. at þorſteinn ſkylldi fara þeſſa ſendifor en vera
vtlægr at oðrum koſti. þa ſegir egill. ſe ek gerla vm erendi
yðuart. ef þorſteinn vill eigi fara. þa munu þer fara ſkulu
at heimta ſkattinn. Sendimenn ſogðu at hann gat rett.
eigi mun þorſteinn fara þeſſa ferð þuiat hann er ecki þeſſ ſkylldr
ſua gaufugr maðr at fara ſua vrifligar ſendiferder. en hitt
mun þorſteinn gera er hann er til ſkylldr at fylgia konungi innan landz
ok vtan landz. ef konungr vill þeſſ krefia. Sua ok ef þer vilit
nockura menn hafa hedan til þeſſar ferðar. þa
mun ydr þat heimollt. ok allan farar greiða þann
er þer vilit þorſteini til ſegia. Siðan toluðu ſendimenn
ſin i milli ok kom þat a ſamt með þeim ef egill villdi fara
i ferðina. er konungi ſogðu þeir allilla til hanſ ok mun honum
þikia var ferð allgoð ef ver komum þui til leiðar
at hann ſe drepinn. ma hann þa reka þorſtein or landi ef honum
likar. Siðan ſegia þeir þorſteini. at þeir lata ſer lika
ef egill ferr ok ſiti þorſteinn heima. þat ſkal þa vera ſegir egill
at ek mun þorſtein vndan ferd þeſſi eða huerſu marga
menn þikiz þer þurfa heðan at hafa vær
erum ſamanvííj. ſogðu þeir. vilium ver at heðan
fariíííj. menn ero ver þaxij egill ſegir at ſua ſkylldi
vera. aunundr ſioni ok þeir nockurer ſueitingar egilſ hofðu
farit vt til ſiofar at ſia vm ſkip þeirra ok annan varnat
þar er þeir hofðu ſellt til varðueizlu vm hauſtið
ok komu þeir eigi heim. þotti agli þat mikit mein þuiat
konungſ menn letu oðliga vm ferðina ok villdu ecki biða
vermalandz ferd
Egill bioz til ferdar ok iij
menn aðrer hanſ faurunautar hofdu þeir heſta
ok ſleða ſua ſem konungſ menn. þa voru ſniofar mikler
ok breytter veger aller raða þeir til ferðar er þeir voru buner
ok oku vpp a land ok er þeir ſottu auſtr til eiða. þa var
þat a einni nott at fell ſniaʀ mikill ſua at vgerla
ſa veguna forz þeim þa ſeinnt vm daginn epter þuiat
kafhlaup voru þegar af for veginum. ok er a leið
daginn duolduz þeir ok adu heſtum ſinum. þar var næʀ
ſkogar halſ einn. þa mælltu þeir við egil nu ſkiliaz
her vegar. en her fram vndan halſinum byr bondi
ſa er heiter arnalldr vinr varr munu ver forunautar
fara þangat til giſtingar en þer ſkulut fara her
vpp a halſinn ok þa er þer komit þar mun bratt verða
fyrir yðr bæʀ mikill ok er yðr þar viſ giſting þar
byr ſtorauðigr maðr. er heiter armoðr ſkeɢ en a morgin
ardegiſ ſkulu ver hittaz ok fara annat kuelld til eiðaſkogſ
þar byr goðr bondi er þorfinnr heiter
Siðan ſkiliaz þeir fara þeir egill vpp a halſinn en fra konungſmonnum
er þat at ſegia at þegar er ſyn fal imilli þeirra egilſ
þa toku þeir ſkið ſín er þeir hofðu haft. ok ſtigu
þar á. letu ſiðan ganga aptr a leið ſem þeir mattu.
foru þeir nott ok dag ok ſneru til vpplanda ok þadan
norðr vm dofra fiall ok lettu eigi fyʀ en þeir komu a
fund hakonar konungſ ok ſogðu vm ſina ferð ſem farit hafði.
Egill ok forunautar hanſ foru vm kuelldit ifer halſinn
var þat þar ſkiotaz af at ſegia at þeir foru þegar af veginum.
var ſniorrinn mikill. lagu heſtarner a kafi
annat ſkeið ſua at draga varð vpp. þar voru kleifar
ok kiaʀ ſkogar nockurer. en vm kiorrinn ok kleifarner
var alltorſott. var þeim þa ſeinkan mikil at
heſtunum en mannfærðin var en þyngſta mædduz
þeir þa miog en þo komuz þeir af halſinum
ok ſa þa fyrir ſer bæ mikinn. ok ſottu þangat til
ok er þeir komu i tunit þa ſa þeir at þar ſtoðu menn vti.
armoðr ok ſueinar hanſ koſtuðuz þeir orðum a ok ſpurðuz
tiðenda ok er armoðr viſſi at þeir voru ſendimeɴ
konungſ þa bauð hann þeim þar giſting. þeir þektuz þat.
toku huſkarlar armoðar við heſtum þeirra ok reiða en bondi
bað egil ganga inn i ſtufu ok þeir gerðu ſua. Armoðr
ſetti egil i aunduegi a enn væðra beck ok þar forunauta
hanſ vtar fra. þeir ræddu mart vm huerſu erfilliga
þeir hofðu farit vm kuelldit. en heimamonnum
þotti mikit vndr er þeir hofðu framm komiz ok ſogðu
at þar veri engum manni fært þoat ſniolauſt veri. þa mællti
armoðr. þikir yðr eigi ſa beini beztr at yðr ſe borð ſett
ok gefinn nattuerðr. En ſiðan fari þer at ſofa munu
þer þa huilaz bezt. þat likar oſſ alluel ſegir egill. Armoðr
let þa ſetia þeim borð. en ſiðan voru ſetter fram ſtorer
aſkar fuller af ſkyri. þa let armoðr at honum þætti
þat illa er hann hafði eigi mungat at gefa þeim. þeir egill
voru miog þyſter af mæði toku þeir vpp aſkana ok drucku
akaft ſkyrit. ok þo egill miklu meſt. engi kom
onnur viſtin fram þar var mart hiona huſpreyia ſat a þuerpalli
ok þar konur hia henni. dotter bonda var a golfinux.
vetra eða xi. huſpreyia kallaði hana til. ok mællti i eyra henni
Siðan for mærin vtar fyrir borðit þar er egill ſat hon quað. Þvi ſendi
min moðer mik við þik til fundar. ok orð bera agli at þer
varer ſkyllduð hilldr mælti þat horna haga þu ſua maga
þinum eigu varer geſter æðra neſt a freſtum.
rmoðr lauſt meyna ok bað hana þegia. mælerðu þat
iafnan er veſt gegner mærin geck a brott. en egill ſkaut
niðr ſkyraſkinum ok var þa næʀ tomr. voru þa ok brott tekner
aſkarner fra þeim Gengu þa ok heima menn i ſæti ſin ok voru
borð vpp tekin vm alla ſtofv ok ſett a viſt. þui næſt komu
inn ſendingar ok voru þa ſettar fyrir egil ſem fyrir aðra menn. þui næſt
var ol inn borit. ok var þat it ſterkaſta mungat. var þa bratt
druckinn einnmenningr ſkylldi einn maðr drecka af dyrſhorni.
var þar meſtr gaumr at gefinn er egill var ok ſueitungar
hanſ ſkylldu drecka ſem akafaz. egill drack vſleitiliga
fyrſt langa rið. en er faurunautar hanſ gerðuz vfærer
þa drack hann fyrir þa þat er þeir mattu eigi. geck ſua til þeſſ er borð
foru brott gerðuz þa ok aller miog drukner þeir er inni voru. en huert
full er armoðr drack. þa mællti hann dreck ek til þin egill. en
huſkarlar drucku til forunauta egilſ ok hofðu hinn ſama
formala. Maðr var til þeſſ fenginn at bera þeim agli
huert full ok eggiaði ſa miog at þeir ſkylldi ſkiott
drecka egill mællti við forunauta ſina at þeir ſkylldu
þa ecki drecka en hann drack fyrir þa þat er þeir mattu
eigi annan veg vndan komaz. egill fann þa at honum myndi
eigi ſua buit eira ſtoð hann þa vpp ok geck vm golf þuert
þangat er armoðr ſat. hann tok hondum i axlir honum ok kneikti
hann vpp at ſtaufum. Siðan þeyſti egill vpp or ser
ſpyiu mikla ok gauſ i annlit armoðe i augun ok naſarnar.
ok i munninn. rann ſua ofan vm bringuna en armoðe
var við andhlaup. ok er hann feck aundunni fra ſer hrundit
þa gauſ vpp ſpyia. en aller mælltu þeir er hia
voru. huſkarlar armoðar at egill ſkylldi fara allra manna armaztr
ok hann veri enn veſti maðr af þeſſu verki er hann ſkylldi eigi ganga vt
er hann villdi ſyia en verða eigi at vndrum inni i dryckiuſtufunni.
Egill ſegir. ecki er at hallmæla mer vm þetta. þott
ek gera ſem bondi gerir. Spyr hann af ollu afli eigi ſiðr en
ek. ſiðan geck egill til rumſ ſinſ ok ſettiz niðr bað
þa gefa ſer at drecka. þa quað egill við rauſt. Titt
erumk verð at vatta vætti berk at ek hætta þung til
þeſſar gongu. þin kinnala minni margr velr geſtr þar er gi
æðra oldra dreɢ i ſkeggi. armoðr hliop vpp ok vt en
egill bað gefa ſer drecka. þa mællti huſpreyia við
þaɴ mann er þeim hafði ſkenkt vm kuelldit at hann
ſkylldi gefa dryck ſua at þa ſkyrti eigi meðan þeir
villdi drecka. Siðan tok hann dyrſhon mikit ok fylldi
ok bar til egils. egill kneyfði af horninu i einum
dryck. þa quað hann. Dreckum or þoat eckilſ eyk riðr beri
tiðum horna ſund at hendi huert full bragar vlli leyfi
ek vættr þoat laufa. leikſterir mer færi hroſta
tiorn i horni horn til dagſ at morni. Egill drack vm
rið ok kneyfði huert horn er at honum kom. En litil var
þa gleði i ſtofunni. þott nockurer menn drycki. Siðan
ſtendr egill vpp ok forunautar hanſ ok taka vapn
ſin af veɢium er þeir hofðu vpp feſt. ganga ſiðan
til kornhlauðu þeirrar er heſtar þeirra voru inni logðuz þeir
þar niðr i halm ok ſuafu vm nottina 
egill fan armod ſkeg
Egill ſtoð vpp vm morgininn þegar er
dagaði. biugguz þeir faurunautar. ok foru þegar
er þeir voru buner aptr til bæiarinſ ok leita
armoðſ ok er þeir komu til ſkemmu burſ þeſſ er armoðr
ſuaf i ok kona hanſ. ok dotter. þa hratt egill vpp hurðunní
ok geck til rekkiunnar armoðar. hann bra þa ſuerði en annaʀi
hendi greip hann i ſkeɢ armoði ok hnykti honum a ſtock
framm en kona armodar ok dottir hliopu vpp. ok baðu egil
at hann dræpi eigi armoð egill ſegir at hann ſkylldi þat gera fyrir þeirra
ſaker þuiat þat er makligt. en hefði hann verðleika til at
ek dræpa hann. þa quað egill. Nytr illſaugull yter armlinz
konu ſinnar oſſ er við ognar hueſſi otta lauſt
ok dottur. þeygi muntu við þenna þykkiar verðr firer
dryckiu. grepp ſkulum a veg vapp vitt ſuagoru lita.
Siðan ſneið egill af honum ſkeggit við hokuna. ſiðan
krækti hann fingrinum i augat ſua at vti la a kinninni
epter þat geck egill a brott ok til faurunauta ſinna. fara
þeir þa leið ſina koma at daguerðar mali til bæiar
þorfinz hann bio við eidaſkog þeir egill krofðv
daguerðar ok æia heſtum ſinum þorfinnr bondi let
heimollt ſkylldu þat ganga þeir egill þa inn i ſtufu
Egill ſpurði ef þorfinnr hefði vaʀ orðit við faurunauta
hanſ. hofðu ver her mællt mot með oſſ. þorfinnr ſeger
sua foru hervi. menn ſaman nockuru fyrir dag. ok voru vápnaðer
miog. þa mællti huſkarl þorfinz. Ek ok i nótt
epter viði. ok fann ekvi. menn a leið. ok voru þat huſkarlar
armoðſ. ok var þat miklu fyrir dag. Nu veit ek eigi huart
þeir munu aller einer ok hinervi. menn er þu ſagðer fra
þorfinnr ſegir at þeir menn er hann hafði hitt. hofdu ſiðaʀ farit
en huſkarlinn kom heim með viðarhlaſſit. ok er þeir egill
ſatu ok mautuðuz. þa ſa egill kona ſiuk la i þverpallinum.
egill ſpurði þorfinn huer kona ſu veri er þar var
ſua þungliga halldin. þorfinnr ſegir at hon het helga ok var
dotter hanſ. hefer hon haft langan van matt ok þat var
krom mikil. feck hon enga nott ſuefn ok var ſem hamſtoli
veri. hefer nockurſ i verit leitað. ſegir egill vm mein hennar
þorfinnr ſegir riſtnar hafa verit runar ok er ſa einn bonda ſon heðan
ſkamt i brott er þat gerði ok er ſiðan miklu verr en aðr
eða kantu egill nockut gera at ſlikum meinum. egill ſegir
vera kann at ecki ſpilliz við þoat ek koma til. ok
er egill var mettr geck hann þar til er konan la ok ræddi
við hana. hann bað þa hefia hana ór ruminu. ok
leggia vnder hana hrein klæði. ok nu var ſua gort
Siðan rannſakaði hann rumit er hon hafði huilt
i. ok þar fann hann talkn ok voru þar a runar. egill laſ þer.
ok ſiðan telgdi hann af runarnar. ok ſkof þer i elld niðr
hann brendi talknit allt. ok let bera i vind klæði þau
er hon hafði haft aðr. þa quað egill. Skalat maðr runar
riſta nema raða vel kunni. þat verðr morgum manni er vm
myrkuan ſtaf villiz. ſa ek a telgðu talkn tiu
launſtafi riſtna þat hefer lauka lindi. langſ oftrega
fengit. Egill reiſt runar ok lagði vnder hægindit
i huiluna þar er hon huilldi. henni þotti ſem hon vaknaði
or ſuefni ok ſagði at hon var þa heil en þo var hon mattlitil.
en faðer hennar ok moðer vrðu ſtorum fegin bavð
þorfinnr at egill ſkylldi þar hafa allan for beina þann
er hann þottiz þurfa.
egill kom til alfſ bonda
Egill ſegir faurunautum ſinum at hann vill fara ferð
ſína. ok biða eigi lengr þorfinnr atti ſon er helgi het
hann var vaſkligr maðr. þeir fedgar buðu agli foruneyti
ſitt vm ſkoginn. ſogðu þeir at þeir viſſi til ſanz
at armoðr ſkeɢ hafði gort mennvi. a ſkoginn fyrir þa
ok þo likara at vera mundi fleiri ſaternar a ſkoginum
ef hin fyrſta ſlyppi. voru þeir þorfinnriiij. ſaman er
til ferðar buðuz. þa quað egill viſu. Veitz tu ef ek fer með
fiora færi þu ſex þa er vixli. hlífa hveíti kívfum
hialldr goðſ við mik roðnum. enn ef ek em með atta erat þeir
xij. er ſkelui. at ſeimteígi ſuerði ſuarbrunum mer
hiarta. þeir þorfinnr reðu þeſſu at þeir foru a ſkoginn
með agli ok voru þeir þavííj. ſaman. ok er þeir komu þar er ſatin
var fyrir. þa ſa þeir þar menn. en þeir huſkarlar armodar er
þar ſatu ſa at þar foru vííj menn ok þotti þeim ſer ecki færi
til at raða. leynduz þa i brott a ſkoginn. En er þeir egill
komu þar ſem nioſnarmenn hofðu verit. þa ſa þeir at ei
var allt fritt. þa mællti egill at þeir þorfinnr ſkylldu aptr
fara. en þeir buðu at fara lengra. egill villdi þat eigi ok bað
þa fara heim ok þeir gerðu ſua ok hurfu aptr. en þeir egill
helldu fram ferðinni ok voru þaiiij. ſaman ok er a leið daginn
vrðu þeir egill varer við at þar voruvi. menn a ſkoginum
ok þottuz vita at þar mundu vera huſkarlar armoðar.
ioſnarmenn hliopu vpp ok reðu at þeim en þeir imót
ok varð ſa fundr þeirra at egill felldi íj. menn. en hiner
er epter voru hliopu þa i ſkoginn. Siðan foru þeir egill ſina
leið ok gerðiz þa ecki til tiðenda aðr þeir komu
af ſkoginum ok toku giſting við ſkoginn at bonda þeſſ er
alfr het. ok var kallaðr alfr enn auðgi hann var maðr gamall
ok auðigr at fe maðr eínrænn ſua at hann matti ecki hafa
hion með ſer nema fa eín. godar viðtokur hafði egill
þar. ok var alfr við hann malreitinn. Spurði egill margra
tiðenda. en alfr ſagðe ſlikt er hann ſpurði. þeir ræddu
fleſt vm iarlinn. ok vm ſendimenn noregſkonungſ þa er fyʀ
hofðu farit auſtr þangat. at heimta ſkatt. alfr
var engi vinr Jarlſ i ræðum ſinum.
egill heimti ſkatt
Egill bioz ſnemm vm morgininn til farar. ok þeir forunautar.
en at ſkilnaði gaf egill alfi loð olpu.
Alfr tok þackſamliga við giofinni ok ma her gera mer
af loðkapu. ok bað egil þar koma til ſín er hann færi aptr
ſkilduz þeir viner. ok for egill ferðar ſinnar. ok kom aptan
dagſ til hirðar iarlſinſ arnuiðar. ok feck þar allgoðar
viðtokur. var þeim faurunautum ſkipat næſt
aunduegiſſ manni. ok er þeir egill hofðu þar verit vm nott
þa bera þeir vpp erendi ſín við iarlinn. ok orðſending
konungſ ór noregi ok ſegia at hann vill hafa ſkatt þann allan
af vermalandi ſem aðr hefer epter ſtaðit ſiðan arnuiðr
var þar ifer ſettr. Jarlinn ſegir at hann hefði af hondum greitt
allan ſkatt ok fengit i hendr ſendimonnum konungſ. en eigi veit
ek huat þeir hafa ſiðan við gort. huartt þeir hafa fingit
konungi eða hafa þeir hlaupit af landi a brott með
en þui at þer berit ſannar iartegner til at konungr hefer yðr ſent
þa mun ek greiða ſkatt þann allan ſem hann a at rettu
ok fa yðr i hond. en eigi vil ek abyrgiaz ſiðan
huerneg yðr ferſt með. dueliaz þeir egill þar vm hrið en
aðr egill færi i brott greiðer Jarl þeim ſkattinn var þat
ſumt i ſilfri ſumt i gravoru ok er þeir egill voru buner þa foru þeir
aptr a leið. Seger egill Jarli at ſkilnaðe þeirra. Nu munum
ver færa konungi ſkatt þenna er ver hofum við tekit. en þat
ſkaltu vita Jarl at þetta er fe miklu minna en konunge þikiz
her eiga. ok er þat þo ecki talit er honum mun þikia
at þer eigit at giallda aptr ſendimenn hanſ. manngiolldum.
þa er menn kalla at þer munut hafa drepa latið.
Jarl ſegir at þat var eigi ſatt. Skilduz þeir at þeſſu. ok er egill
var a brottu. þa kallaði Jarl til ſin bræðríj. er huartueggi
het vlfr. hann mællti ſua. egill ſia hinn mikli er her var vm
hrið ætla ek at oſſ muni allo þarfr er hann kemr til
konungſ. megu ver af þui marka. huerneg hann mun bera
fyrir konung vart mal. er hann ioſ ſliku i augu oſſ vpp.
af toku konungſ manna. Nu ſkulu þið fara epter þeim ok dreþa
þa alla ok lata þa ecki bera rog þetta fyrir konung þiki
mer þat raðligaz at þer ſætið þeim a eiða ſkogi
hafit með yðr menn ſua marga at þat ſe viſt at
engi þeirra komiz vndan en þer fait ecki mannſpell
af þeim. Nu buaz þeir bræðr til ferðar ok hofðuxxx.
manna. foru þeir a ſkoginn ok kunnu þeir þar huern
ſtig fyrir. helldu þeir þa nioſn vm ferð egilſ a ſkoginum voru tvennar
leiðir var onnur at fara ifer áſ nockurn ok var þar
klif bratt ok einſtigi ifer at fara. var ſu leiðin ſkemri
en onnur var fyrir framan aſinn at fara ok voru þar fen ſtor
ok hoggnar a lager ok var þar ok einſtigi ifer at fara ok ſatuxv.
i huarum ſtað.
þeir egill drapu halfan þridia tug manna
Egill for til þeſſ er hann kom til alfſ. ok var þar vm nott
i goðum beinleika.
Epter vm morgininn ſtoð hann vpp fyrir dag.
bioz þa til ferðar ok er þeir ſatu ifer daguerði. þa kom þar
alfr bondi. hann mællti. Snemma buiz þer egill en hitt
mundi mitt ráð at hrapa ecki ferðinni. ſiaz helldr
fyrir þuiat ek ætla at menn muni ſettir fyrir yðr a ſkoginn.
Ek hefi ecki menn til at fa þer til fylgdar ſua at
þer ſe ſtyrkr at. en þat vil ek bioða at þu dueliz her
með mer þar til er ek kann þat ſegia þer at fært mun
vm ſkoginn. Egill ſegir. þat mun ecki nema hegomi einn
mun ek fara veg minn ſem ek hefi aðr ætlat þeir egill
biugguz til farar. en alfr latti ok bað hann aptr
fara ef hann yrði vaʀ við at vegrinn veri troðinn ſagði
at þar hefði engi maðr farit ifer ſkoginn auſtan
ſiðan er egill for auſtr. nema þeſſir hafi farit
er mer er van at yðr vili finna. huat ætlar þu huerſu
marger þeir muni vera. ef ſua er ſem þer ſegit. ecki
ero ver vpp næmer þott nockuʀ ſe liðſmunr. hann ſegir.
ek var farinn framm til ſkogarinſ. ok huſkarlar miner
með mer ok komu við a manna far ok la ſu ſloð fram a ſkoginn
ok mundu þeir hafa verit marger ſaman.
en ef þv truer eigi þui er ek ſegi þer þa far þangat
ok ſia ſloðina. en ſnu aptr ef þer ſyniz
ſem ek ſegi þer. egill for ſina leið ok er þeir komu
a veginn þann er a ſkoginn la. þa ſa þeir þar bæðe
manna ſpor ok hroſſa. þa mælltu forunautar egilſ
at þeir ſkylldu aptr huerfa. fara munu ver ſagði egill. þiki
mer þat ecki vndarligt þott menn hafi farit vm eiðaſkog.
þuiat þat er alþyðu leið. Siðan fara þeir ok hellz ferilliɴ
ok var þa fioldi ſpora ok er þeir koma þar er leiðir ſkildi þa
ſkilðe ok ſloðina ok var þa iammikil i huarn ſtað. þa
mællti egill. Nu þiki mer vera mega at alfr hafi ſatt
ſagt. Skolu ver nu buaz vm ſua ſem oſſ ſe van at
fundr vaʀ muni verða Siðan kaſta þeir egill af
ſer ſkickium ok ollum lauſaklæðum leggia þeir þat i ſleða.
egill hafði haft i ſleða ſinum baſt línu miog
mikla þuiat þat er ſiðr manna er aka langar leider ok hafa
með ſer lauſa tauger ef at reiða þarf at gera
egill tok hellu ſteín mikinn ok lagði fyrir brioſt ſer ok
kuiðinn. ſiðan rabendi hann þar at tauginni ok vafði henni
ſiuafi ok bio ſua allt vpp vm herðarnar þa quað egill.
ſkogr er a þann veg at mork er ſtor allt at bygðinni huarritueggiu
en vm miðian ſkoginn er vida ſmaviði
ok kiorr en ſumſtaðar ſkoglauſt með ollu.
þeir egill ſneru leið ena ſkemri er ifer halſinn la allir
hofðu þeir ſkiolldu ok hialma ok hoɢuapn ok lagvapn.
egill for fyrir ok er þeir foru at halſinum þa var þar vnder
niðri ſkogr en ſkoglauſt vppi a klifinu. en
er þeir voru komner vpp i klifit. þa hliopuvíj. menn or
ſkoginum ok vpp i kleifina epter þeim ok ſkutu at
þeim. þeir egill ſneruz við ok ſtoðu þeir iamfram vm þuera
gotuna. þa komu aðrer menn ofan at þeim a hamarinn
ok gryttu þeir þaðan a þa ok var þeim þat
miklu hættara. þa mællti egill. nu ſkulu þer fara
a hæli vndan i kleifina ok hlifaz ſem þer megit
En ek mun leita vpp a bergit þeir gerðu ſua. ok er egill kom
vpp ór klifinu. þa voru þar fyrirvííj. menn ok gengu aller
ſenn at honum ok ſottu hann. En ecki er at ſegia fra hoɢua
viðſkiptum ſua lauk at hann fellde þa alla. Siðan gekk
hann a bergit fram ok bar ofan gríot. ok ſtoð þar ecki við
lagu þar epterííj. ener vermſku eníííj. komuz i ſkoginn
ok voru þeir ſarer ok barðer. Siðan toku þeir egill heſta
ſina ok foru framm a leið til þeſſ er þeir komu ifer halſinn.
en þeir hiner vermſku er vndan hofðu komiz gerðu nioſn felugum
ſinum þeim er við fenín voru. ſtefndu þeir
þa framm hina neðri leiðina ok ſua fram fyrir þa egil
a veginn þa ſagði vlfr felugum ſinum Nu ſkulu ver fara
at raðum við þa. ſtilla ſua til at þeir nai eigi at renna. her er
þanneg til farit. ſegir hann at leiðin liɢr framm með halſinum
en feninu vikr at vpp ok er þar hamaʀ fyrir ofan
en brautin liɢr þar framm i milli ok er eigi breiðari en gotu
breidd. ſkulu ſumer fara framm vm hamarinn ok taka við
þeim ef þeir vilia framm en ſumer ſkulu leynaz her i ſkoginum
ok hlapa ſiðan a bak þeim er þeir koma framm vm. Gætum sua
til at engi komiz vndan. þeir gerðu ſua ſem vlfr mællti fór
vlfr framm vm bergit. okx. menn með honum. þeir egill fara ſina leið
ok viſſu ecki til þeſſar raðagerðar fyʀ en þeir komu i einſtigit.
þa hliopu þar menn a bak þeim. ok baru þegar vapn
a þa. þeir egill ſneruz i moti ok vorðuz. nu drifa ok meɴ
at þeim þeir er verit hofðu fyrir framan hamarinn. ok er egill
ſa þat ſneriz hann i mot þeim. var þar ſkamt hoggua imillum. ok
felldi egill þar ſuma i gotunni en ſumer hurfu aptr
þar er iamlendit var meira. egill ſotti þa epter þeim. þar
fell vlfr ok at lyktum drap egill þar einnxi. menn. ſiðan
ſotti hann þar til er forunautar hanſ vorðu gotuna fyrirviij. monnum
voru þar huarertueggiu ſarer. ok er egill kom til þa flyðu þegar
hiner vermſku en ſkogrinn var við ſialft komuz þar vndan
v. ok aller ſarer miog enííj. fellu þar. egill hafði morg
ſár ok engi ſtór. foru þeir nu ſina leíd. hann batt ſar forunauta
ſinna ok voru eng banvæn. Settuz þeir þa i ſleða ok oku
þat er epter var dagſinſ. en þeir ener vermſku er vndan komuz
toku heſta ſina ok droguz auſtr af ſkoginum til bygða.
voru þa bundin ſár þeirra fa þeir ſer foruneyti til þeſſ er þeir
komu a fund Jarlſ. ok ſegia honum ſinar vfarar. þeir ſegia at
huartueggi vlfr er fallinn. ok dauðer voru halfr þriði tavgur
manna env. einer komuz vndan með lifi. ok þo þeir aller
ſarer ok barðer. Jarl ſpurði huat þa veri tiðenda vm egil
ok hanſ faurunauta. þeir ſuara. vgiorla viſſu ver huerſu miog
þeir voru ſarer. en ærið diarfliga ſottu þeir at oſſ. þa er ver
vorum atta en þeiríííj. þa flyðum ver. komuzv. a ſkoginn
eniij. letuz. en eigi ſáum ver annat en þeir egill veri þa ſpányir.
Jarl ſagði at þeirra ferð var orðin en veſta. ᴍundi ek
kunna þui at ver hefðim manna lát mikit ef þer hefðit drepit
þa norðmennina en nu er þeir koma veſtr af ſkogínum
ok ſegia þeſſi tiðendi noregſkonungi þa eigu ver af honum van
hinna meſtu afarkoſta.
egill kom til þorfinnz
Egill for til þeſſ er hann kom veſtr af ſkoginum ſottu
þeir til þorfinz at kuelldi ok fengu þar allgoðar viðtokur
voru þa bundin ſár þeirra egilſ nockurar nætr voru
þeir þar helga dottir bonda var þa a fotum ok heil meina ſinna þackaði
hon ok oll þau agli þat. huilldu ſik þar ok eyki ſina
en maðr ſa er helgu hafði runar riſtið var þaðan ſkamt
a brott. kom þat þa vpp at hann hafði beðit hennar en þorfinr
villd eigi gipta hana. þa villdi bondaſon glepia
hana en hon villdi eigi. þa þottiz riſta henni manrunar
en hann kunni þat eigi. ok hafði hann þat riſtið henni er hon fek
meinſemi af. Ok er egill var til brotfarar buin þa fylgði
þorfinnr honum ok þeir feðgar a gotu. voru þeir þa ſamanx. eða
xíj. foru þeir þa dag þann allan með þeim. til varuðar fyrir
armoðe ok huſkorlum hanſ. ok er þeſſi tiðendi ſpurðuz at
þeir egill hofðu bariz við ofrefli liðſ a ſkoginum ok
ſigrat þa. þotti armoði engi van at hann mundi
mega reiſa raund við agli ſat armoðr þui heima
við alla ſina menn. þeir egill ok þorfinnr ſkiptuz giofum við
at ſkilnaði ok mælltu til vinattu með ſer. Siðan foru
þeir egill leið ſina ok er ecki ſagt at til tiðenda yrði
i ferð þeirra aðr þeir komu til þorſteinſ. voru þa grædd ſár þeirra. dvolduz
þeir egill þar til varſ. en þorſteinn feck ſendimenn til
hakonar konungſ at færa honum ſkatt þann er egill hafði ſótt
til vermalandz. ok er þeir komu a konungſ fund. þa ſogðu þeir honum
tiðendi þau er gerz hofðu i ferð þeirra egilſ ok færðu honum
ſkattinn. konungr þottiz þa vita at þat mundi ſatt vera
er aðr hafði hann grunat vm. at arnuiðr Jarl munde
hafa latið drepa ſendimenn hanſ. tuenna er hann hafði auſtr
ſent. Sagð konungr at þorſteinn ſkylldi þa hafa landz viſt
ok vera i ſætt við hann. fara ſendimenn ſiðan heimleiðiſſ. Ok er
þeir koma aptr til þorſteinſ þa ſegia þeir honum at konungr let vel
ifer þeſſi ferð ok þorſteinn ſkilldi þa vera i ſætt ok vinattu við konung
hakon. konungr fór i vik auſtr vm ſumarit. en þadan gerði
hann ferð ſina auſtr a vermaland. með mikit lið. Arnviðr
Jarl flyði vndan. en konungr tok ſtor giolld af bondum
þeim er honum þottu i ſokum við ſik. ſua ſem ſagt er af þeim er
ſkattinn ſottu Setti hann þar ifer iarl annan ok tok giſlar
af honum ok bondum. hakon konungr fór i þeirri ferð viða vm gautland
it veſtra ok lagði þat vnder ſik ſua ſem ſagt er i ſogu
hanſ. ok finz i kuæðum þeim er hann hefa ort verit. þa er ok
ſagt at hann for til danmerkr ok heriaði þar viða þa hrauð
hannxíj. ſkip af daunum meðíj. ſkipum ok þa gaf hann
konungſ nafn tryɢua olafſ ſyni broður ſyni ſinum ok valld
ifer vikinni auſtr. Egill bio kaupſkip ſitt vm ſumarit.
ok red þar til foruneyti en langſkip þat er hann hafði
haft vm hauſtid ór danmorku gaf hann þorſteini
at ſkilnaði. þorſteinn gaf agli goðar giafer ok mælltu til
mikillar vinattu ſín i milli. Egill gerði ſendi menn
til þorðar a aurland magſ ſinſ ok feck honum vmboð ſitt
at ſkipa iarðer þær er egill. atti i ſogni ok a haurðalandi.
ok bað hann ſelia ef kaupendr veri til. ok er egill var
buinn ferðar ſinnar ok byr gaf þa ſigldu þeir vt epter
vikinni ok ſua leið ſina norðr fyrir noreg ok ſiðan i haf
vt. byriade þeim til goðrar litar. komu af hafi
i borgarfiorð. ok hellt egill ſkipinu inn epter firðinum ok
til hafnar ſkamt fra bæ ſinum ok let heim flytia varnat
ſinn en raða ſkipi til lunz. egill for heim til bus
ſinſ vrðu menn honum fegner dualdiz egill þar þann vetr.
drap þordar lamba ſonar
Þa er þetta var tiðenda
at egill var vt kominn ór þeſſi ferð. þa var heraðit
al bygt voru þa andaðer aller land namameɴ
en ſynir þeirra lifðu eða ſonarſyner. ok biuggu þeir
þa i heraðe. ketill gufa kom til iſlandz þa er land var miog
bygt. hann var hinn fyrſta vetr at gufuſkalum a roſmhuala
neſi. ketill hafði komit veſtan vm
haf af irlandi. hann hafði með ſer þræla marga irſka.
lond voru oll bygð a roſm hualaneſi. þann tima
Rez ketill þui þaðan i brott ok inn a neſ ok ſat annan vetr
a gufuneſi ok feck þar engan raðſtafa. ſiðan
for hann inn i borgarfiorð ok ſat þar hinn þriðia vetr er
ſiðan er kallat gufuſkalum en ain gufua er þar
fellr i ofan er hann hafði ſkip ſitt i vm vetrinn þorðr
lamba ſon bio þa a lambaſtoðum hann var kuangaðr
ok atti ſon er lambi het. hann var þa vaxinn maðr mikill
ok ſterkr at iofnum alldri. epter vm ſumarit þa er
menn riðu til þingſ. reið lambi til þingſ. en ketill gufa
var þa farinn veſtr i breiða fiorð at leita
þar vm buſtaði þa hliopu þrælar hanſ a brott. þeir komu
fram vm nott at þorðar a lambaſtoðum ok baru
þar elld at huſum ok brendu þar inni þorð ok hion hanſ oll.
en brutu vpp bur hanſ ok baru vt gripi ok vauru. Siðan
raku þeir heim roſſ ok kliyfiuðu. ok foru ſiðan vt til alftaneſſ.
þann morgin vm ſolar vppraſar ſkeið kom
lambi heim. ok hafði hann ſéet elldinn vm nottina. þeir voru
nockurer menn ſaman. hann reið þegar at leita þrælanna.
riða þar menn af bæium til moz við hann ok er þrælarner ſa
epter for þa ſtefndu þeir vndan en letu lauſan ranſfeng
ſinn. hliopu ſumer a myrar vt en ſumer vt með
ſio til þeſſ at fiorðr var fyrir þeim þa ſottu þeir lambi epter þeim.
ok drapu þar þann er kori het þui heiter þar ſiðan koraneſ
en ſkorri ok þormoðr ok ſuartr gengu a
kaf ok ſummu fra landi. Siðan leituðu þeir lambi at ſkipum
ok reru at leita þeirra ok fundu þeir ſkorra i ſkoʀey
ok drapu hann þar. þa reru þeir vt til þormoðſſkerſ
ok drapu þar þormoð. er við hann ſkerit kent
þeir hendu þrælana enn fleiri þar ſem ſiðan ero aurnefni
við kend. lambi bio ſiðan a lambaſtoðum ok var gilldr
bondi hann var rammr at afli engi var hann vppiuodſlumaðr
ketill gufa for ſiðan veſtr i breiðafiorð ok
ſtaðfeſtiz i þoſkafirði við hann er kendr gufudalr
ok gufufiorðr. hann atti yri dottur geirmundar heliarſkinz
vali var. ſon þeirra. Grimr het maðr. ok var ſuertingſ
ſon hann bio at moſfelli fyrir nedan heiði hann var auðigr
ok ættſtorr. Rannveig var ſyſtir hanſ ſammæðra er átti
þorðr goði i oluoſi. var þeirra ſon ſkapti logſogumaðr.
Grimr var ok logſogu maðr ſiðan hann bað þordiſar
þorolfſ dottur broður dottur egilſ ok ſtiupdottur. Egill
vnni þordiſi engum mun minna en ſinum bornum hon var
hin friðaſta kona. en fyrir þui at egill viſſi at grimr var
maðr gofugr ok ſa raðakoſtr var goðr þa var þat at raði
gort. var þordiſ gipt grimí. leyſti egill þa af hendi
foður arf hennar. for hon til buſſ með grimi. ok biuggu
þau lengi at moſfelli.
olafr feck þorgerdar
Olafr het maðr ſon hoſkullz dalakollz ſonar. ok ſon
melkorku dottur myrkiartanſ irakonungſ
olafr bio i hiarðarhollti i laxardal veſtr
i breiðafiarðar dolum. olafr var ſtor auðigr at fe hann
var þeirra manna friðaztr ſynum er þa voru a iſlandi. hann var ſkorungr
mikill. olafr bað þorgerdar dottur egilſ. þorgerdr var væn kona
ok kuenna meſt. vitr ok helldr ſkapſtor en huerſdagliga
kyʀlat. egill kunni oll deili a olafi ok viſſi at þat giaforð
orð var gofugt ok fyrir þui var þorgerðr gipt olafi for hon til
buſſ með honum i hiardar hollt. þeirra born voru þau kiartan
þorbergr. halldorr ſteindorr þuriðr þorbiorg.
bergþora hana atti þorhallr goði odda ſon. þorbiorgu
atti fyʀ aſgeiʀ knattar ſon en ſiðaʀ vermundr þorgrimſ
ſon. þuriði atti guðmundr ſolmundar ſon. voru þeirra
ſyner hallr ok vigabarði auzuʀ eyuindar ſon broðer
þoroðz i oluoſi. feck beru dottur egilſ. Boðuaʀ ſonr egilſ
var þa frumuaxta hann var hinn efniligſti maðr. friðr ſynum
mikill ok ſterkr ſua ſem verit hafði egill eða þorolfr
a hanſ alldri. Egill vnni honum mikit. var boðuaʀ ok elſkr at
honum. þat var eitt ſumar at ſkip var i huit á ok var þar mikil kavpſtefna.
hafði egill þar keypt við margan ok let flytia
heim a ſkipi foru huſkarlar ok hofðu ſkip att ært
er egill atti. þat var þa eitt ſinn at boðuaʀ beiddiz at
fara með þeim. ok þeir veittu honum þat. fór hann þa inn a vollu með
huſkorlum. þeir voruvi. ſaman a attæru ſkipi ok er þeir ſkylldu
vt fara þa var flæðrin ſið dagſ ok er þeir vrðu hennar
at biða. þa foru þeir vm kuelldit ſið. þa hliop a
vtſynningr ſteinoði. En þar geck i moti vtfallzſtraumr.
gerði þa ſtort a firðinum ſem þar kann opt verða
lauk þar ſua at ſkipit kafði vnder þeim ok tynduz
þeir aller. En epter vm daginn ſkaut vpp likunum. kom
lik boðuarſ inn i einarſ neſ en ſum komu fyrir ſunnan
fiorðinn ok rak þangat ſkipit. fanz þat inn við reykiarhamar.
þann dag ſpurði egill þeſſi tiðendi. ok þegar reid
hann at leíta likama. hann fann rett lik boðuarſ. tok hann
þat vpp ok ſetti i kne ſer. ok reið með vt i digraneſ til
haugſ skallaɢrimſ. hann let þa opna hauginn ok lagði. boduar
þar niðr hía skalla ɢrimi. var ſiðan aptr lokinn haugrinn ok
var eigi fyʀ lokit en vm dagſetrſ ſkeið. epter þat reið
egill heim til borgar ok er hann kom heim þa geck hann þegar til
lokreckiu þeirrar er hann var vanr at ſofa i. hann lagðiz
niðr ok ſkaut fyrir loku. engi þorði at krefia hann málſ
en ſua er ſagt þa er þeir ſettu boðuar niðr at egill var
buinn. hoſan var ſtreingd faſt at beiní hann hafði fuſtanſ
kyrtil rauðan. þraunguan vpplitinn
ok laz at ſiðu. En þat er ſogn manna at hann þrutnaði
ſua at kyrtillinn rifnaði af honum ok ſua hoſurnar.
en epter vm daginn let egill ecki vpp lokreckiuna.
hann hafði þa ok engan mat ne dryck lá
hann þar þann dag ok nottina epter. engi maðr þorði at mæla
við hann. En hinn þriðia morgin þegar er lyſti. þa let aſgerðr
ſkiota heſti vnder mann reið ſa ſem akafligaz veſtr
i hiarðar hollt. ok let ſegia þorgerði þeſſi tiðendi oll
ſaman ok var þat vm nonſkeið er hann kom þar. hann ſagðe ok þat
með at aſgerðr hafði ſent henni orð at koma ſem fyſt
ſuðr til borgar. þorgerðr let þegar ſoðla ſer heſt ok fylgdu
henniíj menn. Ridu þau vm kuelldit. ok nottina
til þeſſ er þau komu til borgar. Geck þorgerðr þegar inn i elldahuſ.
Aſgerðr heilſaðe henni ok ſpurði huart þau hefði
nattuerð etið þorgerðr ſegir hátt. enguan hefi ek natt
verð haft ok engan mun ek fyʀ en at freyíu kann
ek mer eigi betri rað en faðer minn. vil ek ecki lifa epter
foður minn. ok broður hon geck at lok huilunni ok kallaði.
faðer. luk vpp hurðunni. vil ek at við farim eina
leið bæði. Egill ſpretti fra lokunni. geck þorgerðr vpp i huilugolfit
ok let loku fyrir hurðina lagðiz hon niðr i aðra
reckíu er þar var. þa mællti egill. vel gerder þu dotter er þu vill
fylgia feðr þínum. mikla aſt hefer þu ſynt við mik.
huer van er at ek muna lifa vilia við harm þenna ſiðan
þaugðu þau vm hrið. þa mællti egill. huat er nu dotter
tyɢr þu nu nockut. tyɢ ek ſaul ſeger hon. þuiat ek ætla
at mer muni þa verra en aðr. ætla ek ella at ek
muna of lengi lifa. er þat illt manni. ſegir egill. allillt. ſegir
hon villtu eta. huat man varða ſeger hann. en ſtundu
ſiðaʀ kallaðe hon ok bað gefa ſer drecka. Siðan
var henni gefit vatn at drecka. þa mællti egill. Slikt
gerir at er ſaulin etr þyſter æ þeſſ at meiʀ. Villtu drecka
faðer. ſegir hon. hann tok við ok ſualg ſtorum ok var þat i dyrſhorni.
þa mællti. þorgerðr. ɴu ero við viællt þetta er miolk
þa beit egill ſkarð ór horninu allt þat er tennr toku ok
kaſtaðe horninu ſiðan. þa mællti þorgerðr huat ſkulu við
nu til raðſ taka. lokit er nu þeſſi ætlan. Nv villda ek faðer
at við leingðim lif ockart ſua at þu mætter yrkia
erfikuæði epter boðuar. en ek mun riſta a kefli
en ſiðan deyiu við ef ockr ſyníz. Seint ætla ek þorſtein
ſon þinn yrkia kuæðit epter boðuar. en þat lyðer eigi
at hann ſe eigi erfðr þuiat eigi ætla ek okr ſitia at dryckiunni
þeirri at hann er erfðr. Egill ſegir at þat var þa vuænt at
hann munde þa yrkia mega þott hann leitaðe við. en freiſta
ma ek þeſſ. ſegir hann. Egill hafði þa átt ſon er gvnnaʀ het
ok hafði ſa ok andaz litlu aðr ok er þetta uphaf kuæðiſ
Miok ervm tregt tungu at hræra. ór lopt ætt lioð prudara
era nu vænt or viðurſ þyfi ne hógdrægt
or hugar fylſkni Egill tok at hreſſazt
ſua ſem fram leið at yrkia kuæðit ok er lokit var
kuæðinu þa færði hann þat aſgerði ok þorgerði ok hionum
ſinum. Reíſ hann þa vpp or reckiu ok ſettiz i aunduegi.
kuæðe þetta kallaðe hann ſonatoʀek. Siðan
let egill erfa ſonu ſina epter fornri ſiðueniu
en er þorgerðr for heim. þa leiddi egill hana með giofum i ·
brott. Egill bio at borg langa æfi ok varð maðr gamall.
en ecki er getið at hann ætti malaferli við menn her
a landi. ecki er ok ſagt fra holmgaungum hanſ eða vigaferlum
ſiðan er hann ſtaðfeſtiz her a iſlandi Sua ſegia
menn at egill færi ecki i brott af iſlandi ſiðan er þetta
var tiðenda er nu var aðr fra ſagt ok bar þat meſt til þeſſ at
egill matti ecki vera i noregi af þeim ſokum ſem fyrr var
fra ſagt at konungar þottuz eiga við hann bu hafði hann rauſnar
ſamligt. þui at fe ſkorti eigi hann hafði ok gott ſkaplyndi
til þeſſ. hakon konungr aðalſteinſfoſtri reð fyrir noregi langa
ſtund. en hinn efra lut æfi hanſ þa komu ſynir eirikſ til
noregſ ok deilldu til rikiſſ i noregi við hakon konung ok attu þeir
orroſto ſaman ok hafði hakon iafnan ſigr. Ena ſiðarſtu
orroſto attu þeir a horðalandi i ſtorð a fitium
þar feck hakon konungr ſigr ok þar með banaſar. Epter þat
toku þeir konungdom i noregi eirikſ ſynir Arinbiorn herſir var með haralldi
eirikſ ſyni ok gerðiz raðgiafi hanſ. ok hafði af honum veizlur
ſtorliga miklar. var hann forſtiori fyrir liði ok
land uorn. Arinbiorn var hermaðr mikill ok ſigrſæll. hann hafði
at veizlum fiarðafylki. Egill skallaɢrimſ ſon ſpurði þeſſi tidendi
ok konungaſkipti var orðit i noregi ok þat með at arinbiorn var
þa kominn i noreg til bua ſinna. ok hann var þa i virðing
mikilli. þa orti egill kuæði vm arinbiorn ok er þetta vpphaf
at.
einaʀ het maðr. hann var ſonr
helga. ottarſ ſonar biarnar ſonar hinſ auſtræna er nam
lond i breiðafirði einaʀ var broder oſuifrſ enſ ſpaka.
einaʀ var þegar a vnga alldri mikill ok ſterkr
ok enn meſti atgerui maðr. hann tok at yrkia þegar er
hann var vngr ok var maðr nam giarn þat var eitt ſumar a
alþingi at einarr geck til buðar egilſ skallaɢrimſ ſonar ok tokuz
þeir at orðum ok kom þar bratt talinu at þeir ræddu
vm ſkalldſkap. þotti huarumtueggia þær rædur
ſkemtiligar Siðan vandiz einaʀ optliga at ganga
til talſ við egil gerðiz þar vinatta mikil einaʀ hafði
litlu adr komit vt or for. Egill ſpurði einar
miog auſtan tiðenda ok at vinum ſinum ſua ok at
þeim er hann þottiz vita at vuiner hanſ voru. hann ſpurði
ok miog epter ſtormenni einaʀ ſpurði ok i moti egil
fra þeim tiðendum er fyʀ hofðu gerz vm ferðer egilſ
ok ſtoruirki hanſ. en þat tal þotti egli gott
ok rættiz af vel. einaʀ ſpurði egil huar hann
hefði þeſſ verit ſtaddr at hann hafði meſt reynt
ſik ok bað hann þat ſegia ſer. Egill quað. Bordumz ek
einn viðvííí. en við ellifu tyſuar. ſua fingum
val vargi. varð ek einn bani þeirra. ſkiptum hart
af heiptum hlifar ſkelfiknifum. let ek af emblu
aſki elld valbaſta kaſtad. þeir egill ok einaʀ mælltu
til vinattu með ſer at ſkilnaði. einaʀ var longum
vtanlendiſſ með tignum monnum. Einaʀ var auʀ maðr
ok optaz felitill en ſkorungr mikill ok dreingr goðr
hann var hirðmaðr hakonar Jarlſ Sigurðar ſonar J þann tima
var i noregi ofriðr mikill. ok bardagar með þeim hakoni Jarli
ok eirikſ ſonum ok ſtucku ymſer ór landi. haralldr konungr. eirikſ ſon fell
ſuðr i danmork at halſi i limafirði. ok var hann ſuikinn
þa barðiz hann við haralld knutz ſon. er kallaðr var gull haralldr
ok þa hakon Jarl. þar fell ok þa með haralldi konungi. Arinbiorn herſir er
fyʀ var fra ſagt. Ok er egill ſpurði fall arinbiarnar. þa quað hann.
Þveʀa nu þeir er þuerdu. þingbirtingar yngua. huar ſkal ek
milldra manna miadveitar dag leita. þeirra er haukſ
fyrir handan. hafioll digul ſniafi iarðar giorð með
orðum eyneglda mer hegldu. Einaʀ helga ſon ſkalld
var kallaðr ſkala glam hann orti drapu vm hakon Jarl er kollut
er vellekla. ok var þat miog lengi at Jarlinn villdi eigi
hlyða kuæðinu. þuiat hann var reiðr einari þa quað einaʀ
Geyrða ek vm virða vorð þann er ſitr at iorðu idrumz
þeſſ meðan adrer aur uauaðar ſuafu hyck að ek
hodda ſtauckui hinnig ſotta ek gram þotta
fyſinn fræknum viſa feʀi ſkallð ín verra. ok en quað hann.
Sækium iarl þann er auka vlfſ verð þorer ſuerðum. ſkipum
borð roinn barða baugſkiolldum ſigvallda drepr
ſa ſueiger ſár linz er gram finnum rond berum vt a andra
endilſ við mer hendi. Jarlinn villdi eigi at einaʀ færi a brott
ok hlyddi þa kuæðinu ok ſiðan gaf hann einari ſkiolld
ok var hann en meſta gerſemi hann var ſkrifaðr fornſogum
en allt milli ſkiptanna voru lagðar ifer ſpeingr af gulli
ok ſettr ſteinum. einaʀ for til iſlandz ok til viſtar með vſuífi
broður ſinum. En vm hauſtið reíð einaʀ veſtan ok kom
til borgar ok giſti þar. Egill var þa eigi heima ok var hann farinn norðr
til herada ok var hanſ þa heim van. einaʀ beið hanſííj. nætr. en
þat var engi ſiðr at ſitia lengr en iij. nætr at kynni.
bioz einaʀ þa i brott. ok er hann var buinn þa geck hann til rumſ
egilſ ok feſti þar vpp ſkiolldinn þann enn dyra. ok
ſagði heimamonnum at hann gaf agli ſkiolldinn. Siðan reið
einaʀ i brott enn þann ſama dag kom egill heim. en er
hann kom inn til rumſ ſinſ þa ſa hann ſkiolldinn. ok ſpurði hueʀ
gerſimi þa atti. honum var ſagt at einaʀ ſkalaglam
hafði þar komit ok hann hafði gefit honum ſkiolldinn
þa mællti egill. gefi hann allra manna armaztr ætlar
hann at ek ſkyla þar vaka ifer ok yrkia vm ſkiolld hanſ. nu
taki heſt minn ſkal ek riða epter honum ok drepa hann. honum
var þa ſagt at einaʀ hafði riðit ſnemma vm morgininn
mun hann nu kominn veſtr til dala. Siða orti egill drapu
ok er þetta vpp haf at. Mal er lofſ at lyſa. lioſgarð ef
þa er ek barða. mer kom heim at hendi. hoddſendiſſ
boð enda. ſkalat at grundar gilia glaumſ miſfengner
taumar hlyði her til orða iarðgroimſ mer verða. Egill ok
einaʀ helldu vinattu ſinni meðan þeir lifðu baðer.
En ſua er ſagt at færi ſkiolldrinn vm ſiðer. at egill hafði
hann með ſer i bruðfor þa er hann fór norðr a viði myri
með þorkatli gunnuallz ſyni ok þeir rauðabiarnar ſynir trefill
ok helgi. þa var ſpillt ſkilldinum ok kaſtat i ſyrv
ker. en ſiðan let egill taka af bunaðinn ok voru
xíj. aurar gullz i ſpaungunum.
af þorſteini egilſ ſyni
Þorſteinn ſonr egilſ þa er hann ox vpp var
allra manna friðaztr ſynum. huitr a hár
ok biartr alitum. hann var mikill. ok ſterkr. ok
þo ecki epter þui ſem faðer hanſ. þorſteinn var vitr maðr ok kyʀlatr
hoguæʀ. ſtilltr manna bezt. Egill vnni honum litið
þorſteini var ok ecki við hann aſtuðigt. en þau aſgerðr ok þorſteinn
vnnuz mikit. egill tok þa at elldaz miog. þat var
eitt huert ſumar er þorſteinn reið til alþingiſſ. en egill
ſat þa heima en aðr þorſteinn færi heiman ſtilltu þau
aſgerðr vm ok toku or kiſtu egils ſilkiſlæður arinbiarnar nauta
ok hafð þorſteinn til þingſ. ok er hann hafði a þinginu. þa voru honum
dragſidar ok vrðu ſaurgar neðan þa er þeir voru i laug bergſgaungu.
ok er hann kom heim. þa hirði aſgerðr ſlæðurnar
þar ſem aðr voru. en miog miklu ſiðaʀ þa er egill lauk
vpp kiſtu ſina. þa fann hann at ſpillt var ſlæðunum. ok leitade
þa malſ vm við aſgerði hueriu þat gegndi. hon ſagði þa
it ſanna til. þa quað egill. Atka ek erfi nytia arfa mer
til þarfan. mik hefer ſonr of ſuikit. ſuik tel ek
i þvi kuikuan. vel mætti þeſſ varna viggriðandi biða
er hafſkiða hlæðe hliotendr of mik grioti. þorſteinn
feck iofridar dottur gunnarſ hlifar ſonar moðer hennar var helga
dottir olafſ feilanſ. ſyſter þorðar gelliſſ. Jofriði hafði
átt fyʀ þoroddr ſon tunguoddz. litlu epter
þetta andaðiz aſgerðr. epter þat bra egill bui ok ſelldi i hendr
en egill for þa ſuðr til moſfellz til grimſ magſ ſínſ
þui at hann vnni meſt þordiſi ſtiupdottur ſinni. þeirra manna
er þa voru a lifi. Þat var eitt ſumar at ſkip kom vt i
leiruvagi ok ſtyrði ſa maðr er þormoðr het. hann var norrænn
ok huſkarl þorſteinſ þoru ſonar hann hafði með at fara ſkiolld
er þorſteinn hafði ſent agli skallaɢrimſ ſyni ok var þat agætagripr. þormoðr
færði agli ſkiolldinn. en hann tok við þackſamliga. epter
vm vetrinn orti egill drapu vm ſkiallda giofina er kollut
er beru drapa. ok er þetta vpphaf at. Heyri feyrſ
a forſa. fallhaddz vinar ſtalla. hyɢi þegn til
thorn;agnar. þinn eiðr konungs minna. opt ſkal arnar kiapta.
orð goð of troð horða hrafn ſtyrandi hræra
regna mín of fregna. þorſteinn egilſ ſon bio at borg
hann attiíj. laungetna ſonu hriflu ok hrafn en ſiðan
hann kuangaðiz attu þau Jofriðrx. born. helga
hin fagra var þeirra dottir er þeir deilldu vm ſkalldhrafn
ok gunnlaugr ormſtunga. Grimr var ellztr ſona
þeirra. annaʀ skuli. þriði þorgeiʀ fiorði kollſueinn
v. hiorleifrvi. hallivíj. egíllvííj þorðr þora
het dottir þeirra er atti þormoðr kleppiarnſ. fra bornvm
þorſteinſ er komin kynſloð mikil ok mart ſtormenni
þat er kallat myramanna kyn allt þat er fra skallaɢrimi er komit.
af aunundi ſiona
Avnundr ſioni bio at
anabrecku þa er egill bio at borg aunundr
ſioni atti þorgerði dottur biarnar hinſ digra.
af ſnæfellz ſtraund. born þeirra onundar voru þav
ſteinaʀ ok dalla er atti augmundr gallta ſon
þeirra ſynir þorgilſ ok kormakr. ok er avnundr gerðiz gamall
ok ſyyndr lítt þa ſelldi hann af hendi bu. tok
þa við ſteinaʀ ſon hanſ þeir feðgar attu auð fíar. Steínaʀ
var allra manna meſtr. ok ramr at afli liøtr
maðr biugr i vexti fot háʀ ok mið ſkamr. Steinaʀ
var vppiuoðſlumaðr mikill ok akafamaðr vdæll ok
harðfeingr. enn meſti kapſ maðr. ok er þorſteinn egilſ ſon bio
at borg. þa gerðiz þegar fatt vm með þeim ſteinari. fyrir ·
ſunnan hafſ læk liɢr myʀ er heiter ſtakſmyʀ.
Standa þar ifer votn a vetrin. en a varit er iſa leyſir
þa er þar vtbeit ſua goð nautum at þat var kallat
iafnt ok ſtakkr toðu. háfſ lækr reð þar landamerkium
at fornu fari. En a varum gingu naut ſteinarſ
miog a ſtakkſ myri er þau voru rekín vtan at hafslæk.
en huſkarlar þorſteinſ vonduðu vm. Steinaʀ gaf at þui
engan gaum. ok for ſua framm it fyrſta ſumar. at
ecki varð til tiðenda. En annat var. þa hellt ſteinaʀ
beitinni. en þorſteinn lagði þa i vmræðu við hann. ok rædddi
þo ſtilliliga. bað hann ſteinar hallda beit bufiar
ſínſ ſua ſem at fornu hafði verit. Steinaʀ ſegir at
fe munde ganga þar ſem þat villdi. hann ræddi vm allt
helldr feſtiliga ok ſkiptuz þeir þorſteinn við nockurum
orðum. Siðan let þorſteinn hneckia nautunum vt a myrar
ifer hafſlǽk. ok er ſteinaʀ varð þeſſ vaʀ. þa feck hann til grana þræl
ſinn at ſitia at nautunnum a ſtakſmyri. ok ſat hann þar
alla daga þetta var enn efra hlut ſumarſ. beittuz þa vpp
allar eingiar fyrir ſunnan háfſ læk. nu var þat einn dag at
þorſteinn hafði gengit vpp a borg at ſiaz vm. hann ſa huar
naut ſteinarſ foru. hann geck vt a myrar þat var ſið dagſ. hann
ſa at nautin voru þa komin langt vt i hollaſundit
þorſteinn rann vt vm myrarnar. ok er grani ſa þat þa rak hann nautin
vuægiliga til þeſſ er þau komu a ſtoðul þorſteinn kom
þa epter ok hittuz þeir grani i garðz hliðinu. þorſteinn va hann þar
þat heiter grana hlið ſiðan þat er a tungarðinum. þorſteinn hratt
garðinum ofan a grana ok huldi ſua hræ hanſ. Siðan fór
þorſteinn heim til borgar. en konur þær er til ſtoðulſ foru. fundu
grana þar er hann la. epter þat foru þer heim til huſ ok ſogði ſteinari
þeſſi tiðendi. ſteinaʀ leiddi hann vppi i holltunum en ſiðan
feck ſteinaʀ til annan þræl at fylgia nautunum.
ok er ſa eigi nefndr. þorſteinn let þa ſem hann viſſi eigi vm beít þat ſem
epter var ſumarſinſ. þat varð til tiðenda at ſteinaʀ for enn
fyʀa lut vetrar vt a ſnæfellz ſtrond. ok dualdiz
þar vm hrið. Stenaʀ ſa þa þræl. er þrandr het. hann var allra
manna meſtr ok ſterkaſtr. þræl þann. ok bauð við verð mikít
en ſa er atti þrælinn mat hann fyrirííj. merkr ſilfrſ. ok mat
hann halfu dyʀa en meðal þræl ok var þat kaup þeirra hann
hafði þrand með ſer heim. Ok er þeir komu heim þa ræðer
ſteinaʀ við þrand. nu er ſua til farit at ek vil hafa
verknat af þer. er her ſkipat aðr til verka allra nu mun
ek verk fyrir þik leggia er þer er litið erfiði i þu ſkalt ſitia
at nautum minum. þiki mer þat miklu ſkipta at þeim
ſe vel til haga halldit vil ek at þu hafer þar engiſſ mannz
hóf við nema þitt huar hagi er beztr a myrum ma ek eigi
a manni ſía ef þu hefer eigi til þeſſ hug eða afl at hallda til
fullz við einn huern huſkar þorſteinſ. Steinaʀ ſelldi i hendr
þrandi exi mikla næʀ alnar fyrir munn. ok var hon harhuos
Sva liz mer a þik þrandr. ſegir ſteinarr ſem eigi ſe ſynt huerſu mikilſ
þu metr goð orð þorſteinſ ef þið ſiaizíj. a. þrandr. ſvarar.
engan vanda ætla ek mer a við þorſtein En ſkilia þikiumz
ek huert verk þu hefer fyrir mik lagt mantu þikiaz
litlu til veria þar ſem ek em. en ek ætla mer vera goðan
koſt huaʀ ſem vpp kemr ef við þorſteinn ſkulum reyna með okkr
Siðan tok þrandr til nautagæzlu. honum hafði þat ſkiliz
þott hann hefði eigi lengi verit. huert ſteinaʀ hafði navtum
ſinum latið hallda. ok ſat þrandr at nautum a
ſtakſ myri. ok er þorſteinn varð þeſſ vaʀ. þa ſendi hann huſkarl
ſinn til fundar við þrand ok bað ſegia honum landamerki með
þeim ſteinari ok er huſkarl hitti þrand þa ſagði hann honum
erendi ſin. ok bað hann hallda nautunum annan veg. ſagði
at þat var land þorſteinſ egilſ ſonar er nautin voru þa i komin. þrandr
ſegir. þat hirði ek alldri. huaʀ þeirra land á. mun ek naut hafa
þar ſem mer þiker hagi beztr. Siðan ſkilduz þeir. fór
huſkarl heim ok ſegir þorſteini ſuor þrælſinſ. þorſteinn let þa kyrt vera
en þrandr tok þa at ſitia at nautum nætr ok daga
dráp þraandar
Þorſteinn ſtoð vpp einn morgin
við ſol ok geck vpp a borg. hann ſa huar naut Steinarſ
voru. Siðan geck þorſteinn vt a myrar til þeſſ er hann
kom til nautanna. þar ſtendr ſkogar klettr við hafſlæk.
en vppi a klettinum ſuaf þrandr. ok hafði leyſt
af ſer ſkua ſina. þorſteinn geck vpp a klettinn ok hafði
exi i hendi ecki mikla ok engi fleiri vapn. þorſteinn
ſtack exarſkaptinu a þrandi ok bað hann vaka hann ſpratt
vpp ſkiott ok hart ok greip tueim hondum exina ok
reiddi vpp. hann ſpurði huat þorſteinn villdi. hann ſegir. ek vil
ſegia þer at ek a land þetta. en þer eigut haga beit fyrir vtan
lækinn. er þat eigi vndarligt þottu viter eigi landa merki her
þrandr ſegir engu þiki mer ſkipta huerr land a mun ek þar lata
naut vera er þeim þikir bezt. hitt er likligra ſegir
þorſteinn. at ek muna nu raða vilia fyrir landi minu en eigi þrælar
steinarſ. þrandr ſegir. Miklu ertu þorſteinn vuitrari maðr ek hugða ef
þu villt eiga nattbol vnder exi minni ok hætta til þes
virðingu þinni. ᴍer ſyniz at ætla til ſem ek muna hafa
tuau aufl þín. en mik ſkorter eigi hug. Ek em ok vapnaðr
betr en þu. þorſteinn mællti. a þa hættu mun ek leggia
ef þu gerir eigi at vm beitina. vænti ek at mikit ſkili hamingiu
okkra ſua ſem mala efni ero viofn. þrandr ſegir. nu ſkaltu
ſia þorſtein huart ek hræðumz nockut hot þin. Siðan
ſettiz þrandr niðr ok batt ſko ſinn. en þorſteinn reiddi vpp exina
hart ok hio a halſ þrandi ſua at hofuðit fell a
bringuna. Siðan bar þorſteinn griot at honum ok huldi hræ
hanſ geck ſiðan heim til borgar. en þann dag komu ſeint
heim naut ſteinarſ. ok er þrotin van þotti þeſſ. þa tok Steinarr heſt
ſinn ok lagði a ſoðul hann hafði aluæpni ſitt. hann reið ſuðr
til borgar ok er hann kom þar hitti hann menn at mali hann ſpurði huar
þorſteinn veri. honum var ſagt at hann ſat inni. þa bað Steinarr at þorſteinn kæmi
t kuaz eiga erendi við hann. ok er þorſteinn heyrði þetta tok hann vapn
ſin ok geck vt i dyʀ. Siðan ſpurði hann ſteinar huer erendi
hanſ veri. hefer þu drepit þrand þræl minn. ſegir Steinarr. ſua
er víſt. ſegir þorſteinn. þarftu þat ecki auðrum monnum at ætla. þa
ſe ek at þu munt þikiaz harð hendliga veria land þitt
er þu hefer drepit þræla mína tua. en mer þiker þat ecki
ſua mikit frama verk. nu mun ek gera þer a þeſſu miklu
betra koſt ef þu villt með kappi veria landit þitt
ok ſkal ecki oðrum monnum nu at hlita at reka nautin en
vita ſkaltu þat at nautin ſkulu bæði dag ok nott i þinu landi
vera. ſua er. ſegir þorſteinn at ek drap fyʀ i ſumar. þræl
þinn. þann er þu fect til at beita nautunum i land mitt
en ſiðan let ek yðr hafa beit ſem þer villdut allt
til vetrar. nv hefi ek drepit annan þræl þinn fyrir þer
gaf ek þeſſum hina ſomu ſok ſem hinum fyʀa. nu ſkaltu
hafa beit heðan i fra i ſumar ſem þu vill. en at ſumri
ri ef þu beiter land mitt ok fær menn til þeſſ at reka hingat
fe þitt þa mun ek enn drepa fyrir þer einnhuern mann þann er fenu
fylger ſua þo at þu fylger ſialfr. mun ek ſua gera a
hueriu ſumri meðan þu helldr teknum hætti vm beitina
Siðan reið steinarr i brott ok heim til brecku. ok litlu ſiðaʀ reið
steinarr vpp i ſtafa hollt. þar bio þa einaʀ. hann var goðorðz maðr
Steinarr bað hann liðſ. ok bauð honum fe til. einaʀ ſegir. þik mun litlu
ſkipta vm mina lið ſemd. nema fleiri virðinga menn veíti
at þeſſu mali. epter þat reið Steinarr vpp i reykiar dal a fund tungu
oddz. ok bað hann liðſ. ok bauð honum fe til. oddr tok við fenu
ok hét liðueizlu ſinni at hann ſkylldi efla ſteinar at koma
framm logum við þorſtein. Steinarr reið ſiðan heim. en vm varit foru þeir oddr
ok einaʀ. með Steinari ſtefnu faur ok hofðu fiolmenni mikit.
Stefndi Steinaʀ þorſteini vm þræladrap. ok let verða fiorbavgſgarð
vm huart vigit. þuiat þat voru log þar er þrælar voru drepner
fyrir manni. enda veri eigi færð þrælſ giolldin fyrir hina þriðíu ſol.
en iafnt ſkylldu mætazíj. fiorbaugſſaker ok eín
ſkoggangſ ſok. þorſteinn ſtefndi engum ſokum i mót ok litlu
ſiðaʀ ſende þorſteinn menn ſuðr a neſ. komu þeir til moſ fellz
til grimſ ok ſogðu þar þeſſi tidendi. egill let ſer fatt
vm finnaz. ok ſpurði þo at i hlioðe vandliga vm ſkipti
þeirra þorſteinſ ok ſteinarſ. ok ſua at þeim monnum er ſteinar hofðu ſtyrkt
til þeſſa malſ. Siðan foru ſendimenn heim ok let þorſteinn vel ifer
þeirra ferð. þorſteinn egilſ ſon fiolmenti miog til varþingſ ok kom þar
nott fyʀ en aðrer menn. ok tiolldudu buðer ſinar ok
þingmenn hanſ er þar attu buðer. ok er þeir hofðu vm buiz þa
let þorſteinn ganga til þingmanna lið ſitt ok gerðu þar buðarveggi
mikla. Siðan let hann buð tiallda miklu meiri
en aðrar buðer þær er þar voru. J þeirri buð voru enger menn
Steinarr reið til þingſ ok fiolmenti miog. þar reð tungu oddr
fyrir liði ok var allfiolmennr. Einaʀ. or ſtafahollti var ok fiolmennr.
tiollduðu þeir buðer ſinar var þingit fiolmennt
fluttu menn fram mal ſín. þorſteinn bauð engar ſætter
fyrir ſik. en ſuaraði þui þeim monnum er vm ſætter leituðu
at hann ætlaði at lata domſ biða. Sagði at honum þottu
mal litilſ verð þau er ſteinaʀ fór með vm drap þræla
hanſ. en taldi þræla ſteinarſ hafa nogar ſaker
til gort. Steinarr let ſtorliga ifer malum ſinum. þottu honum
ſaker laugligar en liðſ afli nogr at koma logvm
framm var hann þui framgiarn vm ſin mal. þann dag gingu
menn i þing brecku ok mælltu menn malum ſínum
en vm kuelldit ſkylldu domar vt fara til ſoknar. var þorſteinn þar með
flock ſinn. hann reð þar þing ſkopum meſt. þui at ſua hafðe
verit meðan egill for með goðorð ok manna forrað. þeir hofðu
huarertueggiu aluæpni. Menn ſa af þinginu
at flockr manna reið neðan með kliufra. ok blikuðu þar
ſkillder við. ok er þeir riðu a þingit þa reið þar maðr fyrir i blarri
kapu. hafði hialm a hofði gullroðinn. en ſkiolld
a hlið gullbuinn i hendi kroka ſpíot var þar gullrekinn
falrinn hann var ſuerði gyrðr þar var kominn egill skallaɢrimſ ſon lxxx.
manna alla vel vapnaða ſua ſem til bardaga veri buner. þat lið
var valit miog. hafði egill haft með ſer ena beztu
bondaſonu af neſium ſunnan. þa er honum þottu vigligſter
egill reið með flockinn til buðar þeirrar er þorſteinn hafði tiallda
latið ok áðr var auð ſtigu þeir af heſtum ſinum
ok er þorſteinn kendi ferð foður ſinſ. þa geck hann i moti honum
með allan flock ſinn ok fagnaði honum vel. letu þeir egill
bera inn fagerui ſina i buð. en reka heſta i haga. ok er
þetta var ſyſlat. geck egill ok þorſteinn með flockinn allan vpp
i þingbrecku ok ſettuz þar ſem þeir voru vaner at ſitia. ſiðan
ſtoð egill vpp ok mællti hatt. huart er onundr ſioni her
i þing breckunni. Onundr quaz þar vera. ek em feginn
orðinn egill er þu ert kominn. mun þat allt bæta til vm
þat er her ſtendr milli malſ manna. huart ræðr þu þui er
ſteínaʀ ſonr þinn ſæker ſokum þorſtein ſon minn. ok hefer dregit
ſaman fiolmenni til þeſſ at gera þorſtein at vrðar manni. þui
velld ek eigi. ſegir onundr er þeir ero vſatter. hefi ek þar til
lagt morg orð ok beðit ſteinar ſættaz við þorſtein þuiat mer hefer
verit i huern ſtað þorſteinn ſonr þinn ſparari til vſæmdar ok velldr
þui ſu en forna aſtuinatta er með okkr hefer verit egill
ſiðan er við fæddumz her vpp ſamtyniſſ. bratt mun þat. ſegir
egill. lioſt verða huart þu mælir þetta af alvoru eða
af hegoma þott ek ætla þat ſiðr vera munu. Man
ek þa daga at huarumtueggia okrum mundi þikia
vlik ligt at við mundim ſokum ſækiaz eða ſtilla
eigi ſonu ockra at þeir fari eigi með fiflſku ſlikri ſem ek
heyri at her horfiz til. Syniz mer þat rað meðan við
erum a lifi. ok ſua næʀ ſtadder deilu þeirra at við takim
mal þetta vnder okkr ok ſetim niðr en latim eigi þa tunguodd
ok einar etia ſaman ſonum ockrum ſem kapal heſtum
latum þa hafa annat hedan i fra til fevaxtar ſer en
taka a ſliku. þa ſtoð avnundr vpp ok mællti rett ſeger
þu egill ok þat er ockr vfallit at vera a þui þingi er ſynir
okkrer deila. Skal ockr ok alldri þa ſkomm henda
at vera þeir van ſkaurungar at ſætta þa eigi. Nu vil ek
ſteinaʀ at þu ſelir mer mal þeſſi i hendr. ok later mik með
fara ſem mer likar eigi veít ek þat. ſegir ſteinaʀ. huart ek vil sua.
kaſta niðr malum minum þuiat ek hefi aðr leitað mer
liðſemdar af ſtormenni. vil ek nu ſua at einu luka
malum minum at þat liki vel oddi ok einari Siðan
ræddu þeir oddr ok ſteinaʀ ſin i milli ſagði oddr ſua efna
vil ek ſteinaʀ liðſemd við þik þa er ek het at veita
þer til laga eða þeirra malalykta er þu villt taka þer
til handa muntu meſt i abyrgiaz huerneg mal
þin ero til komin ef egill ſkal vm dæma. þa mællti onundr
ecki þarf ek at eiga þetta vnder tungu rotu oddz.
hefi ek af honum haft harki gott ne illt en egill
hefer mart ſtoruel gort til mín. trui ek honum miklu
betr en oðrum enda ſkal ek þeſſu raða. mun þer þat hæfa
at hafa eigi alla oſſ i fangi þer. hefi ek enn her til
raðit fyrir ockr ok ſkal enn ſua vera. akafr ertu vm þetta
mal faðer en opt ætla ek at við iðrimz þeſſa. Siðan
ſelldi Steinarr i hendr onundi malit ok ſkylldi hann þa
ſækia eða ſættaz a ſua ſem log kendu til. ok þegar ·
er onundr reð fyrir malum þeſſum. þa geck hann til fundar
við þa feðga þorſtein ok egil þa mællti onundr. Nu vil ek
egill at þu ſkaper einn ok ſkerir vm þeſſi mal. ſua ſem
þu vill þuiat ek trvi þer bezt til at ſkipa þeſſum minum
malum ok ollum oðrum Siðan tokuz. þeir onundr ok þorſteinn
i hendr. ok nefndu ſer vatta ok þat með vattnefnunni
at egill skallaɢrimſ ſon ſkylldi einn gera vm mal þeſſi ſua ſem
hann vill allt vſkorat þar a þingí ok lauk ſua þeſſum
malum. Gengu menn ſua heim til buða. þorſteinn let leiða
til buðar egilſiii. yxn ok let hoɢua til þingnez honum.
ok er þeir tungu oddr ok ſteinaʀ komu heim til buðar.
þa mællti oddr. Nu hefer þu ſteinaʀ ok þið feðgar raðit fyrir
lykt mala yckaʀa. Nu teliumz ek or laus við þik
Steinarr vm liðueizlu þa er ek het þer þuiat ſua var mællt með ockr
at ek ſkyllda veita þer ſua at þu kæmer malum þinvm
framm eða til þeirra lykta er þer hugnaðe huerneg
ſem þer gefz ſættargiorð egilſ Steinarr ſegir at oddr hefer honum
vel veitt ok dreingiliga. ok þeirra vinatta ſkal nu vera miklu
betri en aðr vil ek kalla at þu ſer or laus
við mik vm þat er þu vart i bundinn. vm kuelldit foru domar
vt. ok er ecki getid at þar yrði til tiðenda.
af egli ok aunundi ſiona
Egill Skallaɢrimſ ſon geck i þingbrecku
vm daginn epter ok með honum þorſteinn ok allr flockr þeirra
þar kom þa ok onundr ok ſteinnaʀ tungu oddr
var ok þar kominn ok þar einaʀ. ok er menn hofðu þar mællt
logmalum ſinum. þa ſtoð egill vpp ok mællti ſua huart
ero þeir ſteinaʀ ok onundr feðgar her ſua at þeir megi
ſkilia mal mitt. onundr ſegir at þeir voru þar. þa vil ek
luka vpp ſættar giorð milli þeirra ſteinarſ ok þorſteinſ. hef ek þar
vpp þat mal er grimr faðer minn kom hingat til landz. ok nam
her lond oll vm myrar. ok viða herat. ok tok ſer buſtað
at borg ok ætlaði þar land eign til en gaf vinum ſinum
landa koſti. þar vt i fra ſua ſem þeir bygðu ſiðan. hann gaf ana
buſtað at ana brecku þar ſem onundr ok ſteinarr hafa
her til buit. vitu ver þat aller ſteinarr huar landamerki ero milli
borgar ok anabrecku at þar ræðr hafſ lækr. nu var eigi þat
ſteinarr at þu gerðer þat vuitandi at beita land þorſteinſ ok lagðer
vnder þik eign hanſ. ok ætlaðer at hann munde vera
ſua mikill ættleri at hann mundi vera vilia ræningi þinn.
þuiat þu ſteinarr ok þið onundr megut þat vita at ani þa
land at grimi feðr minum en þorſteinn drap fyrir þer þrælaíj.
nu er þat ollum monnum auðſynt at þeir hafa fallit a verkum
ſinum ok ero þeir obota menn ok at helldr þott þeir veri
frialſer menn þa veri þeir þo obotamenn. en fyrir þat ſteinarr er
þu hugðiz ræna mundu þorſtein ſon minn land eign ſinni
þeirri er hann tok með minu raðe ok ek tok i arf epter fodur
minn þar fyrir ſkaltu lata lauſt þitt land at anabrecku ok
hafa eigi fyrir fe þat ſkal ok fylgia at þu ſkalt eigi hafa buſtað
ne viſtafar her i heraðe fyrir ſunnan langa. ok vera brottu
fra anabrecku aðr fardagar ſe liðner. en falla vheilagr
fyrir ollum þeim monnum er þorſtein vilia lið veita. þegar epter
fardaga ef þu vill eigi brott fara eða nockurn lut eigi hallda
þann er ek hefi a lagt við þik. En er egill ſettiz niðr
þa nefndi þorſteinn vatta at giorð hanſ. þa mællti. onundr ſioni.
þat mun mál manna egill at giorð ſia er þu hefer gort. ok
vpp ſagt ſe helldr ſkock. nu er þat fra mer at ſegía at
ek hefi allan mik við lagt at ſkirra vandræðum
þeirra. en heðan af ſkal ek ecki af ſpara þat er ek ma
gera til vþurftar þorſteini. hitt mun ek ætla. ſegir egill.
at hlutr yckaʀ feðga mun æ þui verri er deillder
varar ſtanda lengr. hugða ek onundr at þu munder þat
vita at ek hefi halldit hlut minum fyrir þuilikum ſua monnum
ſem þið erut feðgar. en oddr ok einaʀ er dregiz hafa ſua
miog til þeſſa malſ. hafa her af fengit ſkapnaðar virding.
af þorgeiri
Þorgeiʀ blundr var þar a þinginu
ſyſturſonr egilſ. ok hafði mikit lið veitt þorſtein
i þeſſum malum. hann bað þa feðga gefa ſer land nockut
vt þar a myrunum. hann bio aðr fyrir ſunnan huita
fyrir neðan blunz vattn. Egill tok vel a þui ok fyſti
þorſtein at hann leti hann þangat fara. þeir ſettu þorgeir niðr
at anabrecku. en ſteinaʀ færði buſtað ſinn vt ifer langá
ok ſettiz niðr at leirulæk. en egill reið heim ſuðr a neſ
ok ſkilduz þeir með bliðſkap feðgar. ᴍaðr ſa var með þorſteini
er Jri het. huerium manni fothuatari. ok allra manna ſkygnaztr
hann var vtlendr ok lauſingi þorſteinſ. en þo hafði hann fiargæzlur.
ok þær meſt at ſafna gelld fe vpp til fiallz
a varum. en a hauſt ofan til rettar. En nu epter fardaga
let þorſteinn ſafna gelldfe þui er epter hafði verit vm varit.
ok ætlaði at lata reka þat til fiallz. Jri var þa i fiar rettinum.
en þorſteinn ok huſkarlar hanſ reið vpp til fiallz. ok voru þeir
víij. ſaman. þorſteinn let gera garð vm þuera griſartungu milli
langavaz ok gliufrár let hann þar at vera marga menn vm
varit. ok er þorſteinn hafði litið ifer verk huſkarla ſinna þa reið
hann heim. ok er hann kom gegnt þingſtoð. þa kom iri þar hlaupandi
i moti þeim ok ſagði at hann vill mæla við þorſtein einmæli
þorſteinn mællti at faurunautar hanſ ſkylldu riða fyrir meðan
þeir talaði. Jri ſegir þorſteini at hann hefði farit vpp a einkunner
vm daginn ok ſéét til ſauða. en ek ſa. ſegir hann i ſkoginum
fyrir ofan vetr gautu at ſkinu viðxíj. ſpíot ok ſkillder
nockurer þorſteinn ſegir hatt ſua at faurunautar hanſ heyrðu.
ſua beint hui mun honum ſua ant at hitta mik at ek
mega eigi riða heim leiðar minnar en þo mun oluallde
þikia oſannligt at ek ſynia honum malſ ef hann er ſiukr
Jri hliop þa ſem meſt matti hann til fiallz vpp. þorſteinn ſegir forunautum
ſinum. leingia ætla ek nu leiðina ef vær
ſkulum fyſt riða ſudr til auluallzſtaða. Aulualldr
ſendi mer orð at ek ſkyllda finna hann. mun honum þo eigi
miklu þikia launaðr vxinn er hann gaf mer i fyrra
hauſt at ek hitta. hann ef honum þikir mali ſipta. Siðan
riðu þeir þorſteinn ſuðr vm myrar fyrir ofan ſtangar hollt
ok ſua ſuðr til gufár. ok ofan með anní reiðgotur
ok er hann kom niðr fra vatni þa ſa þeir fyrir ſunnan ana naut
morg ok mann hia var þar huſkarl auluallz. Spurði
þorſteinn huernig þar veri heillt. hann ſagdi at þar var vel heillt.
ok olualldi var i ſkogi at vidarhoggui þa ſkaltu. ſegir
þorſteinn ſegia honum. ef hann a við mik ſkyllt erendi at hann komi
til borgar en ek mun nu riða heim ok ſua gerði hann. En
þat ſpurðiz þo ſiðan at ſteinaʀ ſiona ſon hafði þann ſama
dag ſetið vppi við einkunnir meðxíj. mann þorſteinn
let ſem hann hefði ecki ſpurt. ok var þat kyrt ſiðan.
heimbod við þorſtein
Þorgeiʀ er maðr nefndr hann var frændi
þorſteinſ ok enn meſti vin hann bio i þenna tima a
alftaneſi. þorgeiʀ var vanr at hafa havſt
boð huert hauſt. þorgeiʀ fór til fundar við þorſtein
egilſ ſon ok bauð honum til ſín. þorſteinn het ferðinni ok for þorgeiʀ
heim. en at akueðnum degi bioz þorſteinn til farar. ok
voru þaíííj. vikur til vetrar með þorſteini for aſt maðr hanſ.
ok huſkarlar hanſ íj Grímr het ſonr þorſteinſ. hann var þax. vetra
ok for ok með þorſteini ok voru þeirv. ſaman ok riðu vt til forſ
ok þar ifer langa. ſiðan vt ſem leið la til aurriða ár
en fyrir vtan ana. var ſteinaʀ a verki ok aunundr ok huſkarlar
þeirra. ok er þeir kendu þorſtein. þa hliopu þeir til vapna ſinna
ok ſiðan epter þeim þorſteini ok er þorſteinn ſa epterfaur ſteinarſ
þa riðu þeir vt af langa hollti. þar er holl einn haʀ
ok vuiðr. þar ſtiga þeir þorſteinn af heſtunum ok ſækia vpp a
holinn. þorſteinn mællti at ſueinninn grimr ſkylldi fara i ſkoginn
ok verða eigi við ſtaddr fundinn. ok þegar er þeir ſteinarr koma at holnum.
þa ſækia þeir at þeim þorſteini ok varð þar bardagi. þeir ſteinarr voru
vi. ſaman vaxner menn. en ennvíj.di ſon ſteinarſ x. vetra gamall.
þenna fund ſá þeir menn er voru a eingiteigum af oðrum
bæium ok runnu til at ſkilia þa. ok er þeir voru ſkildir. þa
voru latner huſkarlar þorſteinſ bader. fallinn var ok einn huſkarl ſteinarſ
en ſarer ſumer. Ok er þeir voru ſkilder leitar þorſteinn at huar grimr
var. ok finna þeir hann. var grimr þa ſárr miog. ok ſon ſteinarſ la þar
hia honum dauðr. ok er þorſteinn hliop a heſt ſinn. þa kallaði
ſteinarr a hann ok mællti. ʀennr þu nu þorſteinn huiti. ſegir hann. þorſteinn
ſegir. lengra ſkaltu renna aðr vika ſe liðin. Siðan riðu þeir
þorſteinn vt ifer myrina. ok hofðu með ſer ſueininn grim
ok er þeir komu vt i hollt þat er þar verðr. þa andaz ſueinninn
ok grofu þeir hann þar i holltid. ok er þat kallat grimſ hollt
en þar heiter orroſto huall ſem þeir borðuz. þorſteinn reið a
alftaneſ vm kuelldit ſem hann hafði ætlat ok ſat þar at
boðiííj. nǽtr. en ſiðan bioz hann til heimferðar menn
buðuz til at fara með honum. en hann villdi eigi riðu þeiríj. ſaman.
Ok þann ſama dag er ſteinarr viſſi van at þorſteinn mundi
heim riða. þa reið ſteinarr vt með ſío. ok er hann kom a mela
þa er verða fyrir neðan lamba ſtaði þa ſettiz hann þar a melinn
hann hafði ſuerð þat er ſkrymir hét allra vapna
bezt hann ſtoð þar a melnum með ſuerðit brugðit ok horfði
þa a einn veg þuiat hann ſa þa reið þorſteinſ vtan vm ſandinn
lambi bio a lamba ſtoðum. ok ſa huat ſteinarr hafðiz
at. hann geck heiman ok ofan a backann ok er hann kom
at ſteinari þa greip hann aptan vnder hendr honum. ſteinarr
villdi ſlita hann af ſér. lambi hellt faſt ok fara þeir nu
af melunum a ſlettuna. en þa riða þeir þorſteinn it neðra
gotuna. steinarr hafði riðit ſtoðheſti ſinum
ok hliop hann inn með ſio. þat ſa þeir þorſteinn ok vndruðuz þuiat þeir
hofðu ecki varer vorðit við for Steinarſ þa þueradiz steinarr
framm a backann þuiat hann ſa eigi at þorſteinn hefði vm riðit.
ok er þeir komu a backann framanuerðan þa hratt lambi
honum fyrir melinn ofan en þat varaðiz ſteinarr ecki hann raſadi
ofan a ſandinn. en lambi hliop heim. Ok er Steinarr
komz a fætr þa rann hann epter lamba. en er lambi kom at
dyrum. þa hliop hann inn ok rak aptr hurðina. steinarr hio
epter honum ſua at ſuerðit ſtoð faſt i vindſkeiðunum
ſkilduz þeir þar geck ſteinaʀ heim. En er þorſteinn kom heim þa
ſendi hann vm daginn epter huſkarl ſinn vt til leirulækiar at
ſegia. Steinari at hann færði buſtað ſinn vm borgar hraun en
at oðrum koſti mundi hann niota þeſſ við steinar ef hann ætti fleíra
manna forrað. ok mun þa eigi koſtr brottferðar. En Steinarr
bio ferð ſina vt a ſnæfellz ſtrond. ok þar ſetti hann bu ſaman
er heiter at elliða. ok lykr þar viðſkiptum þeirra þorſteinſ egilſ ſonar.
Þorgeiʀ blundr bio at anabrecku. hann veitti þorſteini illar
buſifiar i ollu þui er hann matti. þat var eitt ſinn er þeir hittuz
egill ok þorſteinn at þeir ræddu mart vm þorgeir blund
frænda ſinn ok komu allar ræður aſamt með þeim
þa quað egill Spanda ek íorð með orðum endr ſteinari or
hendi. ek þottumz þa orka geirſ til þarfar. mer braz minnar
ſyſtur mogr hetomz þa fogru. matti eigi baulſ of
binndaz blundr ek ſlikt of vndrumz. þorgeiʀ blundr
for i brott fra anabrecku. ok for ſuðr i flokadal. þui ·
at þorſteinn þottiz ecki mega við hann eiga en hann villdi þo
vægiaz þar við. þorſteinn var maðr vrefiuſamr ok rettlatr ok valeitinn
tinn við menn en hellt hlut ſinum ef aðrer menn leituðu
a hann. enda veitti þat helldr þungt fleſtum at etia
kappi við hann. Oddr var þa hofðingi i borgarfirði fyrir ſunnan huitá
hann var hofſgoði ok reð fyrir hofi þui er aller menn gulldu
hoftoll til fyrir innan ſkarðz heiði.
andlat egils ſkalla grimſ ſonar
Egill skallaɢrimſ ſon varð maðr gamall en i elli hanſ gerðiz
hann þungfæʀ ok glapnaði honum bæði heyrn ok
ſýn hann gerðiz ok fot ſtirðr. egill var þa at moſfelli
með grimi ok þordiſi. þat var einn dag er egill geck vti með
veɢ ok drap fæti ok fell. konur nockurar ſa þat ok hlogu
at ok mælltu farinn ertu nu egill með ollu er þu fellr
einn ſaman. þa ſegir grimr bondi. ᴍiðr hæddu konur at
okr þa er við vorum yngri þa quað egill. Vafſ hefi ek vafor
helſiſ vafallr em ek ſkalla blautr erumz bergi
fotar borr en luſt er þorrin. Egill vard með ollu ſionlauſſ.
þat var einn huern dag er veðr var kallt vm vetrinn
at egill for til elldz at verma ſik. ᴍatſelian ræddi
vm at þat var vndr mikit ſlikr maðr ſem egill hafði verit at
hann ſkylldi liggia fyrir fotum þeim ſua at þær mætti eigi
vinna verk ſín. ver þu vel við. ſegir egill þott ek bokumz við
elldinn. ok mykiumz ver við vm rumín. Stat þu vpp. ſegir hon ok
gack til rumſ þínſ. ok lat oſſ vinna verk var. Egill ſtoð vpp
ok geck til rumſ ſínſ ok kuad Hvarfa ek blindr of branda.
bið ek eirar ſyn geira. þann ber ek harm a huarma
hnituollum mer ſitia er iarðgofugr orðum orð
min konungr forðum. hafði gramr at ganni. geirhamðiz mik
framdi. þat var enn eitt ſinn er egill geck til elldz at verma
ſik. þa ſpurði maðr hann huart honum veri kallt a fotum. ok
bað hann eigi retta of næʀ elldinum ſua ſkal vera. ſegir egill. en eigi
verðr mer nu hogſtyrt fotunum er ek ſe eigi. ok er of davfligt
ſíonleyſit. þa quað egill. Langt þiki mer liɢ ek einn
ſaman. karl afgamall a konungſ vornum. eigum eckiur
allkalldar tuær. en þær konur þurfa bloſſa. þat var
a dogum hakonar enſ rika aunduerðum. þa var egill skallaɢrimſ
ſon a niunda tigi ok var hann þa hres maðr fyrir annarſ ſaker en ſionleyſiſ.
þat var vm ſumarit er menn biugguz til þingſ
þa beiddi egill grim at rida til þíngſ með honum. grimr
tok þui ſeinliga. Ok er þau grimr ok þordiſ toluðuz við
þa ſagði grimr henni huerſ egill hafði beidt vil ek
at þu foruitniz huat vnder mun bua bæn þeſſi
þordiſ geck til malſ við egil frænda ſinn var þa meſt gaman
egilſ at ræða við hana ok er hon hitti hann. þa ſpurði hon er þat
ſatt frænde er þu villt til þingſ riða villda ek at þu
ſegðer mer huat veri i raðagiorð þinni. ek ſkal ſegia þer quað hann hvat
ek hefi hugſat. ek ætla at hafa til þingſ með mer
kiſtur þærij. er aðalſteinn konungr gaf mer er huartueggi er
full af enſku ſilfri ætla ek at lata bera kiſturnar
til laugbergſ þa er þar er fiolmennaz Siðan ætla ek at ſa
ſilfrinu. ok þiki mer vndarligt ef aller ſkipta vel ſin
i milli ætla ek at þar mundi vera þa hrundningar eða
puſtrar. eða bæriz at vm ſiðer at allr þingheimrinn berðiz.
þordiſ ſegir. þetta þiki mer þioðrað. ok mun vppi meðan
landit er bygt. ſiðan geck þordiſ til talſ við grim ok ſagði honum
raðagerð egilſ. þat ſkal alldri verða at hann komi þeſſu fram ſua miklvm
firnum ok er egill kom a ræður við grim vm þingferðina. þa
talaðe grimr þat allt af ok ſat egill heima vm þingit eigi
likaði honum þat vel var hann helldr vfrynn at moſfelli
var hofð ſelfor ok var þordiſ i ſeli vm þingit þat var
eitt kuelld þa er menn biugguz til rekna at moſfelli
at egill kallaði til ſin þrælaij. er grimr
atti. hann bað þa taka ſer heſt vil ek fara til laugar
ok er egill var buinn geck hann vt ok hafði með ſer ſilfrkiſtur
ſinar hann ſteig a heſt for ſiðan ofan epter
tuninu fyrir brecku þa er þar verðr er menn ſa ſiðaz En vm
morginn er menn riſu vpp þa ſa þeir at egill huarflaði a
holltinu fyrir auſtan garð. ok leiddi epter ſer heſtinn fara þeir
þa til hanſ ok fluttu hann heim. en huarki kom aptr ſiðan
þrælarner ne kiſturnar ok ero þar margar gatur a huar
egill hafi folgit fe ſitt fyrir auſtan garð at moſfelli
gengr gil ofan or fialli en þat hefer orðit þar til merkia
at i braðaþeyium er þar vatnfall mikit. en epter
þat er votnin hafa fram fallit hafa fundiz i gilinu
enſker peningar. geta ſumer menn þeſſ at egill muni
þar feit hafa folgit fyrir neðan tun at moſfelli ero fen ſtór
ok furðuliga diup hafa þat marger fyrir ſatt at egill
muni þar hafa kaſtað i fe ſinu. fyrir ſunnan ana ero
laugar ok þar ſkamt fra iarðholur ſtorar ok geta þeſſ ſumir
at egill mundi þar hafa folgit fe ſitt þuiat þangat
er optliga ſenn haugaelldr egill ſagði at hann hefði drepit
þræla grimſ ok ſua þat at hann hafði fe ſitt folgið
en þat ſagði hann engum manni huar hann hefði folgit. egill
tok ſott epter vm hauſtið þa er hann leiddi til bana en er
hann var andaðr þa let grimr færa egil i klæði goð. Siðan
let hann flytia hann ofan i tialldaneſ. ok gera þar haug ok var
egill þar i lagðr ok vapn hanſ ok klæði.
grimr tok tru
Grimr at moſfelli var ſkirðr þa er kriſtni var i log
leidd a iſlandi hann let þar kirkiu gera en þat er ſogn manna
at þordiſ hafi latið flytia egil til kirkiu. ok er þat til iartegna
at ſiðan er kirkia var gior at moſfelli. en ofan
tekin at hriſbru ſu kirkia er grimr hafði gera latid þa
var þar grafinn kirkiu garðr en vnder alltariſſtaðnum þa
funduz manna bein þau voru miklu ſtæʀi en annarra manna
bein. þikiaz menn þat vita af ſogn gamalla manna at
mundi verit hafa bein egilſ. þar var þa ſkapti preſtr þorarinſ
ſon vitr maðr. hann tok vpp hauſinn egilſ ok ſetti a kirkiugarðinn
var hauſſinn vndarliga mikill. en hitt þotti
þo meiʀ fra likendum hue þungr var. hauſſinn var allr
barottr vtan ſua ſem horpu ſkel. þa villdi ſkapti
foruitnaz vm þykkleik hauſſinſ. Tok hann þa handexi
vel mikla ok reiddi annaʀi hendi ſem harðaz. ok lavſt
hamrinum a hauſinn ok villdi briota. en þar ſem a kom huitnaði
hann en ecki dalaði ne ſprack ok ma af ſliku
marka at hauſſ ſa mundi ecki auðſkadr fyrir
hoggum ſmamenniſſ meðan ſuorðr ok holld fylgdi
bein egilſ voru logð niðr i vtanuerðum kirkiu garði at moſfelli.
endir egils ſogu
Þorſteinn egilſ ſon
tok ſkirn þa er kriſtni kom a iſland ok let kirkiu
gera at borg. hann var maðr trvfaſtr ok vel ſiðaðr. hann varð
maðr gamall ok ſott dauðr ok var iarðaðr at borg at þeirri
kirkiu er hann let gera. fra þorſteini er mikil ætt komin ok
mart ſtormenni ok ſkalld morg ok er þat myramanna kyn
ok ſua allt þat er komið er fra ſkalla grimi. lengi hellz
þat i ætt þeirri at menn voru ſterker ok vigamenn mikler
en ſumer ſpaker at viti. þat var ſundrleitt þuiat i ætt
þeirri hafa fæðz þeir menn er fridazter hafa verit a iſlande
ſem var þorſteinn egilſ ſon ok kiartan olafſ ſon ſyſturſon þorſteinſ
ok hallr guðmundar ſon Sua ok helga hin fagra
dotter þorſteinſ er þeir deilldu vm gunnlaugr ormſtunga ok
ſkalld hrafn en fleiri voru myramenn manna liotazter
þorgeiʀ ſonr þorſteinſ var þeirra ſterkaſtr bræðra en ſkuli var meſtr
hann bio at borg epter dag þorſteinſ foður ſinſ ſkuli var lengi
i viking hann var ſtafnbui eirikſ Jarlſ a Jarnbarðanum þa er
olafr konungr tryɢua ſon fell. Skuli hafði att i viking víj. orroſtur.
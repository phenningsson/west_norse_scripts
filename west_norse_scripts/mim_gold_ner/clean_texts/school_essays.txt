Verslóritgerðir 2002 , strákar
Er ungt fólk auðveld bráð óprútinna auglýsenda ?
Í lífsgæðakapphlaupi nútímans verða auglýsendur sífellt bíræfnari .
Samkeppnin um neytendur fer harðnandi og auglýsingastofur skjóta upp kollinum , hver á eftir annarri .
Fyrirtæki fara áður ótroðnar slóðir í auglýsingum sínum og ríður oft um þverbak í þeim efnum .
Það sem vekur hins vegar mestan óhug fólks er hve auglýsingum er beint í æ ríkari mæli til ungs fólks .
Markhópurinn verður stöðugt yngri og er það mörgum hið mesta áhyggjuefni .
Ungt fólk er æðiáhrifagjarnt vegna þess á hve mótandi aldri það er .
Lítið þarf til að breyta skoðunum þess og lífsviðhorfum .
Það hefur meira fé milli handanna en áður fyrr og vílar ekki fyrir sér að steypa sér í skuldir til að heltast ekki úr neyslukapphlaupslestinni .
Í dag þykir forneskjulegt meðal ungs fólks að eiga ekki nýjustu tæki og tól , t.a.m. farsíma , víðómahljómflutningstæki , sjónvarp , videotæki , DVD-spilara og fartölvu .
Ungt fólk virðist líta á skuldir sem vandamál morgundagsins og tekur fyrir einn dag í einu í neyslugleði sinni .
Það er einnig fljótt að gleyma ; gleypir hvert tískufyrirbrigið á fætur öðru og gleymir því síðasta .
Peningaleysi stendur því ekki fyrir þrifum , langi það í eitthvað .
Þegar kemur að skuldadögum eru aðrir látnir borga brúsann .
Í harðnandi samkeppni virðast auglýsendur hafa komist á nýtt gróðabragð og bera ófáar auglýsingar þess merki .
Í auglýsingum leikur yfirleitt ungt og myndarlegt fólk í flottum fötum .
Fólk sem hefur ekki áhyggjur af nokkrum sköpuðum hlut , þá allrasíst fjárskorti .
Auglýsingar nokkurra fyrirtækja hér á landi hafa vakið athygli sökum þess hve óprúttnar þær þykja vera og eru auglýsingar kortfyrirtæjanna þar fremstar í flokki .
Svarta kortið er kreditkort gefið út af VISA og á það að vera sérsniðið þörfum ungs fólks .
Slagorð þess : « Á morgun kemur nýr dagur » er fullkomið dæmi um þann hugsunarhátt er ríkir meðal ungs fólks í dag .
VISA beinir með þessu þeim skilaboðum til þess að það sé í lagi að steypa sér í skuldir vegna þess að « á morgun kemur nýr dagur » .
Hinn kortarisinn , Eurocard , slær heldur ekki slöku við með Atlaskorti sínu með slagorðið : « Farðu alla leið » .
Maður fær það hálfpartinn á tilfinninguna að skilaboðin séu að ungt fólk eigi að nýta úttektarheimildina til fulls og « fara alla leið » .
Kortafyrirtækin gerast einnig svo kræf að ganga í framhaldsskóla með ýmis tilboð ef framhaldsskólanemar gerast áskrifendur .
Þau bjóða ferðaávísanir sem hvetja ungt fólk til að fara utan og leika lausum hala með kortið .
Þau fá ungt fólk til að líta ekki á úttektarheimild sem skuld við kortafyrirtækin heldur fundið fé .
Því hefur opnast nýr neysluheimur og sér það ýmsar lífsins lystisemdir í hyllingum .
Mörgum kann að þykja undarlegt að kortafyrirtækin vilji að ungt fólk steypi sér í skuldir við þau vegna þess að það getur trauðla borgað skuldir sínar .
Það sem hins vegar gleymist oft að taka með í reikninginn er að til að fá kreditkort þarf að vera þinglýstur fasteignareigandi .
Ungt fólk fær því foreldra sína til að skrifa undir tryggingarvíxil og eru þá kortafyrirtækin komin með trausta greiðendur .
Teljast verður að ungt fólk sé því ekki nógu traustur viðskiptavinur , en góður þó .
Önnur minnisstæð auglýsing er bjórauglýsing Egils , þar sem auglýstur var Egils-sterkur .
Þar sem bannað er að auglýsa hvers kyns áfengi á Íslandi gerðu yfirvöld athugasemd við auglýsinguna .
Í henni var lítið lagt upp úr bragðgæðum og frískleika heldur var aðalatriðið styrkleiki hans , 6,2% .
Hvað sem því líður báru auglýsingarnar þess greinileg merki að spjótunum var beint að ungu fólki ; að það þyrfti færri bjóra til að verða drukkið .
Símafyrirtækin hafa einnig verið sökuð um að ginna ungt fólk með auglýsingum sínum .
Fyrirframgreidd símkort eru sérstaklega hugsuð til að koma ungu fólki á bragðið áður en það verður fjárráða .
Einnig er hægt að fá « gefins » síma gegn því að gerast áskrifandi að símþjónustu í eitt ár .
Mánaðarlegur símreikningur er færður inn á kreditkortareikning og hafa margir foreldrar , er gengist hafa í ábyrgð fyrir börn sín , fengið að kynnast neyslugleði þeirra .
Klókindi símfyrirtækjanna eru svo mikil að beinlínis allt ungt fólk á farsíma .
Hér hafa verið tekin nokkur dæmi um auglýsingar sem beinast fyrst og fremst að ungu fólki .
Teljast verður að ungt fólk nú til dag sé nokkuð auðveld bráð auglýsenda miðað við árangur þeirra .
Spurn ungs fólks eftir gæðum hefur aukist jafnt og þétt síðustu árin og í tímanna rás hefur neyslumunstrið tekið stakkaskiptum .
Það gerir miklar kröfur um hvers kyns gæði og hafa auglýsendur bersýnilega fært sér það í nyt .
Verslóritgerðir 2003 , stelpur
Lífsgleði njóttu
Lífsgleði skiptir miklu máli þegar fólk vill vera hamingjusamt .
Það getur ekki verið skemmtilegt að lifa lífinu þegar maður er sífellt óánægður og fúll og maður fær miklu meira út úr lífinu þegar maður er glaður og hamingjusamur .
Hver einstaklingur skapar örlög sín og lífsviðhorf manna skiptir miklu máli þegar takast þarf á við hlutina .
En í hverju er lífsgleði fólgin og geta í raun allir notið hennar ?
Í dag ríkir mikil ólga í heiminum og stríðið í Írak hefur verið mjög áberandi .
Margir hafa misst fjölskyldur sínar og heimili í stríðinu en þrátt fyrir það mátti sjá gleði í andliti fólks þegar Bandaríkjamenn náðu að koma Saddam Hussein frá völdum .
Írakska þjóðin hefur ennþá eitthvað til að gleðjast yfir þrátt fyrir allar hörmungarnar sem hafa dunið á henni og núna getur fólkið verið ánægt yfir lífinu .
Það hefur í dag enn meiri möguleika á að njóta lífsgleði og lifa lífinu til fulls .
Allir vilja vera hamingjusamir og raun er það undir einstaklingunum komið hvort þeir séu það .
Það er hægt að svekkja sig yfir ótrúlegustu hlutum og hugsa um allt það sem maður á ekki og um öll mistökin og erfiðleikana sem maður hefði getað komist hjá en það gerir manni ekkert gott .
Um leið og maður er ánægður með það sem maður hefur og sættir sig við lífið þá verður maður hamingjusamur .
Það er mikilvægt að gera sér grein fyrir því að grasið er ekki alltaf grænna hinu megin þó það virðist vera það .
Það er engin spurning að ánægður og hamingjusamur maður fær meira út úr lífinu en sá sem er óhamingjusamur .
Hann er líklegri til að líta björtum augum á framtíðina og sjá það jákvæða þegar allt virðist ómögulegt .
Lífsviðhorf fólks skiptir því miklu máli þegar takast þarf á við hlutina .
Fólk getur ákveðið hvort það læri af mistökunum eða hvort þau brjóti það niður .
Ef við gerum mistök þá er það allt í lagi því við erum bara mannleg .
Það er mikilvægt að muna að lífið heldur áfram þrátt fyrir erfiðleika og sorgarstundir og það stoðar lítið að brjóta sjálfan sig niður .
Lífsglöðu fólki gengur oftast vel í lífinu , það er jákvætt og tekur hlutunum eins og þeir gerast .
Maður finnur vel að þegar maður er léttur í lund og gefur af sér þá fær maður það svo margfalt tilbaka .
Eitt lítið bros og þolinmæði geta skipt sköpum í samskiptum okkar við annað fólk og lífsglatt fólk dregur það besta fram í öðrum .
Það vill enginn umgangast mannesku sem er alltaf neikvæð og fúl því hún dregur fólk einfaldlega niður með sér .
Maður skapar sjálfur aðstæður sínar í lífinu að mörgu leyti .
Það stoðar lítið að verða svartsýnn og gefast upp þegar maður gengur í gegnum erfiðleika .
Erfiðleikarnir þroska mann og oftar en ekki metum við hlutina meira eftir að hafa gengið í gegnum mótlæti .
Lífið heldur áfram og okkur bjóðast alltaf nýir möguleikar .
Það er mun oftar þannig að við nýtum ekki möguleikana sem við höfum frekar en að okkur bjóðist þeir ekki .
Þegar maður er lífsglaður og ánægður yfir lífinu þá er auðveldara að vera sáttur við sjálfan sig .
Í stað þess að bæla alla hæfileikana niður sem maður býr yfir þá lætur maður á þá reyna og tekur áhættu í því sem maður gerir .
Stundum virkar það og stundum ekki en ef maður lætur ekki á þá reyna þá kemst maður aldrei að því hvers megnugur maður er .
Fólk á að líta jákvæðum augum á lífið og virða það .
Lífið er fullt af tækifærum og það er miklu auðveldara að sjá og nýta þau ef maður er ánægður og lífsglaður .
Ég tel að allir geta verið lífsglaðir þó svo aðstæður sumra virðast ekki benda til þess .
Það er í raun mjög huglægt mat hvort maður sé hamingjusamur eða ekki , maður ákveður það að miklu leyti sjálfur .
Þegar maður áttar sig á því hvað það er sem gerir mann hamingjusaman þá er líka auðveldara að nýta möguleikana sem manni bjóðast .
Staðreyndin er sú að lífsglatt fólk er yfirleitt hamingjusamt og nýtir þá möguleika sem það fær en það skapar sér líka möguleikana að mörgu leyti .
Af öllum tækifærunum sem okkur bjóðast er lífið sjálft er það stærsta sem við fáum og við eigum að njóta þess .
Eins og sagt er þá er lífið leikur og við eigum að nýta það til fulls og enginn gerir það betur en lífsglaður maður .
Verslóritgerðir 2004 , strákar
Tónlist - förunautur í dagsins önn
Góð tónlist er eyrnakonfekt en einnig er til tónlist sem sumir myndu kalla hljóðmengun .
Að hlusta á tónlist er góð skemmtun , flestir hlusta á tónlist og eru ekki margir sem fyrirlíta þá list , mætti jafnvel segja að tónlist sé ómissandi hlutur í daglegu lífi .
Eins lengi og elstu menn muna og langt fyrir þeirra tíma hefur tónlist spilað stórt hlutverk í samfélaginu .
Tónsmiðir á borð við Chopin og Mozart lifðu fyrir tónlistina og enn í dag eru verk þeirra flutt af sinfóníuhljómsveitum um allan heim .
Ekki verður hjá því komist að segja að tónlist fylgi flestum á hverjum degi þar sem tónlist hljómar út um allt , alls staðar , út um allan heim .
Ég ætla aðeins að fjalla um tónlist , hvernig hún hefur fylgt okkur um árin , tónlistarstefnur og nokkra tónlistamenn .
Tónlist í aldanna rás
Tónlist hefur þróast í gegnum árin , líkt og smekkur fólks á flest öllum hlutum , fyrr á öldum voru töfrar tónlistarinnar skapaðir af mönnum eins og Mozart , Beethoven , Chopin og Bach þessir menn ásamt mörgum fleirum sköpuðu það sem nú kallast klassísk tónlist .
Í þá daga var tónlist mörgum hjartans mál og biðu menn með óþreyju eftir að tónskáldin kláruðu meistaraverk sín , þetta voru líka sannkölluð meistaraverk , heilu sinfóníurnar voru samdar og menn gáfu sig alla í verkið .
Að hlusta á gamlar sinfóníur er eins og að horfa á leikrit , mismunandi tilfinningar takast á og sá sem hlustar af innlifun vekur með sér þessar tilfinningar og skynjar þær sem sínar eigin , að semja slík verk er ekki á hvers manns færi .
Enn þann dag í dag eru tónverk gömlu skáldanna leikin af sinfóníuhljómsveitum um allan heim .
Í gegnum árin þróaðist tónlistin og nýjar stefnur tóku að myndast samhliða því að menn fóru að finna upp ný hljóðfæri og nýjar leiðir til að spila á hin gömlu .
Mest hefur þróun tónlistar verið á tuttugustu öld og hefur hver áratugurinn á fætur öðrum haft í för með sér róttækar tónlistarstefnur og umdeilda tónlistarmenn .
Snemma á öldinni var fólk að dansa Charleston í villtri sveiflu og « Swing » tónlistin var allsráðandi hjá ungu fólki .
« Swing » tónlist er spiluð af svokölluðum « Big Band » hljómsveitum þar sem lúðrar og trommur eru í stórum meirihluta .
Þegar fram liðu stundir komu fleiri og fleiri stefnur , mikið af þessu þróaðist hjá blökkumönnum í Bretlandi og Bandaríkjunum , þar má helst nefna Djass , Blús og síðar Rokk , þetta er ekki tæmandi þar sem ótal útgáfur voru og eru til , t.d. Skiffle .
Tónlistarmenn eins og Fats Domino voru í miklu uppáhaldi hjá ungu fólki og höfðu mikil áhrif á verðandi tónlistarmenn .
Tónlist hefur stundum leitt af sér nokkurs konar brjálæði þar sem fólk gjörsamlega missir alla stjórn á sér , þetta á nú helst við í sambandi við dýrkun á tónlistarmönnum , bítlaæðið var gott dæmi um slíkt brjálæði .
Helstu tónlistarmenn síðustu aldar voru Elvis Presley , Bítlarnir og Rolling Stones .
Elvis var konungurinn , í upphafi hneykslaðist fólk á villtum mjaðmahreyfingum hans en fljótt tók við hin magnaða aðdáun sem á sér enn stað í dag .
Elvis dó árið 1977 en margir neita að trúa því og telja margir sig hafa séð hann á labbi .
Bítlarnir , þeir John , Paul , George og Ringo byrjuðu ungir að spila saman og saman þroskuðust þeir og urðu lifandi goðsagnir .
Önnur eins framleiðni á tónlist hefur vart sést , Paul McCartney og John Lennon aðal tónsmiðirnir voru hreint út sagt ótrúlega færir að semja góða tónlist , hver « hittarinn » á fætur öðrum sem náði á efstu sæti flestra vinsældarlista .
Rolling Stones er ennþá að spila og vart sést fyrir endan á þeirra sigurgöngu um heiminn , þeir eru orðnir gamlir kallar en eru þvílík kyntröll að ungir menn mega skammast sín .
Í dag eru fyrirmyndir ungra drengja og stúlkna oft tónlistarmenn á borð við Britney Spears , Enrique Iglesias , Sugababes og svo mætti lengi telja .
Flestir þessir tónlistarmenn eiga það sameiginlegt að semja ekki sína tónlist sjálfir heldur fá tilbúin lög upp í hendurnar sem eru samin eftir vinsældarformúlum , hér er það yfirleitt ýmind flytjandans sem höfðar til hlustandans .
Svo er það bara spurning hvað framtíðin ber í skauti sér .
Tónlist fyrir fólkið
Í upphafi fór fólk á tónleika til þess að hlusta á tónlist , ekki var neinn annar valkostur fyrir hendi nema þá að spila hana sjálfur .
Fólk ferðaðist langar leiðir til þess eins að fá að sjá og heyra sína uppáhalds tónlistarmenn flytja verk sín .
Engin leið var að taka upp tónlistina og var hver flutningur einstakur .
Eftir því sem árin liðu og tækninni fleygð fram kom fram á sjónarsviðið brautryðjandi uppfinning .
Þetta var apparat sem skynjaði titring frá hljóði og risti með nál í kefli sem snerist , þegar nálinni var dregið aftur yfir og keflinu snúið þá heyrðist hljóðið sem ristað hafði verið í keflið .
Þessi uppfinning þróaðist síðan í þá átt að í stað keflisins var komin plata og nokkurs konar gjallarhorn leiddi frá nálinni svo hljóðið heyrðist hærra .
Hérna var kominn hinn fyrsti Grammófónn sem spilaði plötur .
Nú var hægt að taka upp tónlist og spila hana aftur og aftur .
Þetta auðveldaði aðgang fólks að tónlist og hvatti til þess að fleiri færu út á þá braut að semja og spila tónlist .
Fólk gat nú keypt plötur út í búð og með árunum jókst framboð á tónlist og tónlistarstefnum .
Næsta brautryðjandi uppfinning var útvarpið , tónlist fór nú að berast til fólks á öldum ljósvakans og þótti það magnað , fólk heyrði nú nýja tónlist sem það hafði kannski aldrei heyrt áður og hvatti það til þess að fara út í búð og kaupa plötu sem annars hefði það aldrei dottið í hug að kaupa .
Svona fleygði tækninni áfram og næsta stopp var segulbandið .
Nú kom áfall á tónlistariðnaðinn , menn sáu fyrir sér að nú myndi enginn kaupa plötur , nú var hægt með útvarpi og segulbandstæki að taka upp tónlist sem maður heyrði í útvarpinu .
Ekki hrundi tónlistariðnaðurinn og allt var í stakasta lagi .
Vasadiskóið var bylting að því leiti að nú gat fólk hlustað á tónlist hvar sem var án þess að trufla nokkurn mann .
Með tímanum komu ýmsar nýjungar eins og geisladiskar sem nú hafa nokkurn veginn rutt vínylplötum úr vegi .
Nú stendur tónlistariðnaðurinn frammi fyrir annarri ógn líkt og segulbandið var einu sinni .
Með tilkomu internetsins og háhraða internettenginga er fólk farið að deila á milli sín tónlist án þess að virða höfundarétt eða greiða nokkurn hlut fyrir .
Um þetta er mikið deilt og segja sumir að þetta sé nokkurs konar prufun , það sé verið að prufa hvort þetta og hitt sé kannski eitthvað sem maður vill kaupa .
Hvernig svo sem það er þá er skýrt og greinilega ólöglegt að afrita og dreifa efni sem er verndað af höfundarréttarlögum .
Það er hreinn og beinn stuldur , tónlistarmenn eru að tapa gríðarlegum tekjum á þessu en spurningin er sú hvort eitthvað sé í raun hægt að gera .
Aðal málið að mínu mati er að tónlistin fái að njóta sín , ef tónlistarmenn hætta að fá borgað fyrir tónlistina sína hætta þeir einfaldlega að gefa hana út og það er ekki óskastaðan .
Að lokum
Að mínu mati er tónlist ómissandi förunautur í daglegu lífi og þar sem ég er gítarleikari sjálfur finnst mér dagurinn ekki fullkominn án þess að grípa í gítarinn og spila nokkur lög .
Frá degi til dags heyrir fólk tónlist út um allt , stundum jafnvel án þess að gera sér grein fyrir því , hver kveikir ekki á útvarpinu á leið sinni í vinnu eða skóla ?
Verslanir hafa oft þægilega tónlist lágt spilaða , þetta léttir undir kúnnanum og kemur honum í gott skap .
Ég get sagt fyrir mitt leiti að líf mitt væri leiðinlegt ef tónlistar nyti þar ekki við .
Verslóritgerðir 2005 , stelpur
Breytingar í vændum
Nú eru breytingar í vændum hjá mér og öllum öðrum útskriftarnemendum .
Við erum að klára menntaskólann og nú er lífið virkilega að hefjast .
Við ráðum algerlega hvað við erum að fara að gera , hvort við förum beint í háskóla , tökum okkur frí og vinnum eða förum að ferðast .
Þessar breytingar eru oftast til hins betra en þó eru margir sem eiga eftir að sakna menntaskólaáranna og öllu félagslífinu sem þeim fylgdi .
Hvernig kemstu að því hvað eigi að gera í framhaldinu ?
Hvað bíður þín ?
Ég er mjög óákveðin og hef litla hugmynd um hvað mig langar til að gera og hvaða breytingar bíða mín .
Það er margt sem mig langar til að gera en þótt viljinn sé fyrir hendi þá er margt annað sem stoppar þessar langanir mínar .
Ég er búin að spurja alla sem ég þekki hvað þeim finnist vera gáfulegast að gera og eru mjög misjafnar skoðanir á því .
Auðvitað á maður ekki að fara eftir því sem að öðrum finnst en það er samt betra að fá að vita hvað sé sniðugt að gera og hvað sé það ekki .
Ég læt að nokkru leyti stjórnast af þessu , því ég ætlaði að taka mér ársfrí frá skóla og vinna .
Nú er búið að telja mér hughvarft .
Allir sögðu að það væri ekki gáfulegt að taka sér frí .
Þá byrjaði maður að þéna og það væri erfiðara að byrja aftur í skóla eftir það , maður vill ekki vera peningalaus .
Ég velti því líka fyrir mér að ferðast , fara á framandi slóðir og kynnast nýrri menningu .
Það kom heldur ekki til greina að gera það strax .
Þegar ég hugsaði síðan aðeins betur um framhaldið kom í ljós að ég vissi nú alveg nokkurnveginn hvað mig langaði til að gera , eða ég hafði ákveðnar hugmyndir um það .
Ég vildi vera heima á Íslandi til að byrja með , byrja í háskólanum og síðan spá í það að fara utan .
Það er svo ótrúlega margt í boði í dag sem hægt er að gera og allir geta fundið eitthvað við sitt hæfi .
Það fyrsta sem ég gerði til að finna einhverja ákvörðun um framhaldið var að hugsa hverju ég hefði áhuga á .
Það fyrsta sem kom í hugann var söngurinn .
Það er áhugamál sem ég stunda og hef gaman að .
En þá er að hugsa með sér hvort það sé eitthvað sem maður myndi vilja starfa við í framtíðinni ?
Hugsanlega en ég vil samt ekki einungis vera menntuð söngkona eða söngkennari , ég vil eitthvað meira .
Mig langar til að fara í háskólanám í svokölluðum bóklegum greinum .
Ég hafði þó ekki hugsað mér að fara í áframhaldandi viðskiptanám .
Það var óáhugavert og hentaði mér alls ekki .
Næst hugsaði ég um hvaða fög það væru í skólanum sjálfum sem væru áhugaverðar og viti menn það voru nokkrar viðskiptagreinar .
Það var stjórnun og markaðsfræði , það voru einnig þær greinar sem ég stend mig best í .
Þetta hefði mér aldrei dottið í hug að ég myndi vera að hugsa um að fara að læra viðskiptafræði í háskóla .
Ég er búin að tönnlast á síðan ég byrjaði í Verzlunarskólanum að viðskiptanám hentaði mér ekki .
En það er samt líka svo margt annað sem ég er að spá í því framboðið , bæði á háskólum og á námi er svo gífurlega mikið .
Það er ekki bara nóg að velja hvað þú vilt læra , þú þarft líka að velja skólann og velja undirgreinar .
Það þarf að hugsa sig vel um áður en maður velur braut og skóla því það getur verið dýrt að gera mistök .
Loks velti ég því fyrir mér hvort peningar skiptu mig miklu máli .
Hvort ég ætti kannski bara að verða tannlæknir .
Jú jú auðvitað langar öllum að verða ríkir og jafnvel frægir líka en það skiptir mestu máli að læra það sem er áhugavert og gaman .
Það er ekki nóg að fá gull og græna skóga ef þú hefur engan áhuga á því sem þú ert að gera .
Ég er ekki tilbúin til að eyða tíma í nám eða starf sem er leiðinlegt og hentar mér ekki .
Ég er búin að eyða löngum stundum í að hugsa um framtíðina enda er það mikilvægt til að finna sér réttan farveg .
Nú er ég komin skrefinu nær í áttina til breytinga , því ég hef hugmyndir um hvað bíður mín , hvað ég vil gera og hvað mig langar að fá útúr lífinu .
Verslóritgerðir 2006 , strákar
Lítið stoðar auður án yndis
Það er ekki hægt að kaupa hamingju með peningum .
Þó svo að það mætti segja að auður væri kannski eitthvað meira en bara peningar , t.d. börn og makar þá verður hér eftir rætt um auð sem peninga og aðrar efnislegar eignir .
Þannig að auður einn og sér er ekki ávísun á hamingju .
Þetta vita allir og um það verður seint deilt .
En þótt peningar séu ekki allt eigum við þá öll að sætta okkur við eins lítið og við getum ?
Ættum við kannski öll að vera eins nægjusöm og hægt er , búa í lítilli blokkaríbúð í Breiðholtinu og eiga aðeins það nauðsynlegasta til að lifa af .
Það ætti nú ekki að vera mikið vandamál ef að fjölskylda okkar býr með okkur í íbúðinni því þá erum við hamingjusöm , ekki satt ?
Eða gæti verið betra að eiga eitthvað af peningum ?
Gæti verið að við fáum bara ákveðið magn af peningum og hamingju í lífinu og þegar annað eykst minnkar hitt á móti ?
Hér á eftir verður leitast við að svara því hvort samband sé milli hamingju og peninga .
Jón , Gunnar og Trausti eru þríburar .
Foreldrar þeirra eru látnir og létu engan arf eftir sig .
Bræðurnir hafa valið sér mismunandi lífsstíl og hafa ólíkar skoðanir á lífinu .
Bræðurnir eru 35 ára gamlir .
Jón býr í lítilli kjallaraíbúð í Reykjavík .
Hann býr þar með unnustu sinni sem hann elskar út af lífinu .
Þau eiga einn lítinn son sem þau gera allt sem þau geta fyrir .
Jón starfar sem verkamaður en unnusta hans vinnur við ræstingar .
Jón þarf oft að vinna yfirvinnu , yfirmenn hans eru frekar erfiðir viðureignar þegar Jón vill taka sér frí og auk þess segist Jón varla hafa efni á því að fara í frí .
Jón á ekki bíl en hjólar í vinnuna á forláta reiðhjóli .
Jón þarf að hafa sig allan við um hver mánaðamót til að ná endum saman og kvöldmatur er oft orðinn heldur fábrotinn undir lok mánaðarins .
Jón segir bræðrum sínum að hann hafi ekki áhuga á að mennta sig eða ná sér í betri vinnu .
Hann sé hamingjusamur því hann hafi konu sína og barn og þau veiti honum alla þá hamingju sem hann þarf .
Gunnar býr einn .
Hann býr í 90m2 íbúð í Kópavogi og hefur þar allt það sem hann telur sig þurfa og meira til .
Gunnar er lærður rafvirki og starfar sem slíkur .
Hann keyrir um á Opel Astra og kveðst vera ánægður með bílinn .
Hann segist vera mjög hamingjusamur þó svo hann búi einn .
Gunnar segist ánægður með að þar sem hann búi einn geti hann eitt miklum tíma með vinum sínum , spilað með þeim golf og fengið sér öl með þeim þegar honum hentar og hann segir að þær stundir geri hann að hamingjusömum manni .
Gunnar segist ekkert þurfa á konu og krökkum að halda til að vera hamingjusamur .
Trausti býr í stóru einbýlishúsi á Arnarnesi .
Trausti er giftur og á 2 börn með konu sinni og eitt frá fyrra hjónabandi .
Auk þess á kona hans ættleitt barn frá sínu fyrra hjónabandi .
Þrátt fyrir þessa undarlegu samsetningu fjölskyldunnar segist Trausti vera mjög hamingjusamur maður eins og bræður sínir .
Trausti er yfirmaður í stóru , rótgrónu fyrirtæki og hefur góðar tekjur .
Konan hans vinnur ekki úti heldur sér bara um börnin .
Hjónin eiga bæði glænýja bíla , hvort af sinni uppáhaldstegund .
Fjölskyldan hefur oft tíma og fjármagn til að fara til útlanda eða gera sér eitthvað til skemmtunnar innanlands .
Börnin fá allt sem þau þurfa og oft þykir mörgum nóg um .
Trausti á marga hesta og er mikill hestamaður .
Trausti hefur nægt fjármagn og nægan tíma til að sinna því áhugamáli , hann metur jú sjálfur hvenær hann má taka sér frí í vinnunni .
Bræðurnir allir segjast vera hamingjusamir þó svo þeir lífi misjöfnu lífi , hafi mismiklar tekjur og eigi mismikið af efnislegum eigum .
Það er greinilega kostur fyrir þá sem vilja sinna áhugamálum sínum að hafa góðar tekjur og eiga peninga .
Gunnar er í ágætis vinnu og þarf bara að sjá fyrir sjálfum sér þannig að hann hefur nægan afgang , bæði af peningum og tíma .
Trausti er í það góðri vinnu að hann getur sinnt áhugamáli sínu eins og hann hefur tíma til án þess að hugsa út í hvað hlutirnir kosta .
Jón hefur þó lítið fjármagn og lítinn tíma til að sinna áhugamálum og hann hefur varla tíma til að eiga sér áhugamál .
Flestir geta tekið undir það að áhugamál eru öllum til yndisauka og því verður að teljast ókostur að geta ekki sinnt áhugamálum sínum vegna skorts á fjármagni .
Annað dæmi í þessum dúr er t.d. matur .
Gunnar og Trausti geta borðað það sem þeim langar í þegar þeim langar til en Jón þarf að sætta sig við það sem hann hefur efni á hverju sinni .
Allir þurfa að borða og flestir vilja borða það sem þeim finnst gott þannig að lágar tekjur Jóns eru hér mikill ókostur .
Jón og unnasta hans rífast öðru hvoru .
Um daginn rifust þau vegna þess að Jóni fannst óþarfa bruðl þegar unnustan keypti ný föt á barn þeirra í tískubúð .
Þetta er rifrildi sem Trausti þarf ekki að hafa áhyggjur af að lenda í og hvað þá Gunnar .
Trausti rífst hins vegar líka við sína konu en þar sem þau þurfa ekki að rífast um hvað sé bruðl og hvað ekki þá finna þau sér bara aðra hluti til að rífast um .
Sama kvöld og Jón rökræddi við unnustu sína um í hvað ætti að eyða þeim fáu krónum sem þau fá í laun þá reifst Trausti við konu sínu um það hvernig bát þau ættu að kaupa til að hafa við sumarbústaðinn á Þingvöllum .
Gunnar sleppur að sjálfsögðu við slík rifrildi líka en Jón þarf engar áhyggjur að hafa af því að þurfa að ræða bátakaup á næstunni .
Við sjáum að þó peningar leysi kannski einhver vandamál þá geta þeir líka búið til vandamál eins og þeir hafa hér gert hjá Trausta og konu hans .
Eftir nokkra mánuði mun gengi krónunnar verða í sögulegi lágmarki og kreppa verður á Íslandi .
Hvernig eru bræðurnir búnir undir kreppuna ?
Kærasta Jóns missir vinnuna þar sem atvinnuveitendur hennar ákveða að ræsta húsið sjálfir til að spara peninga .
Fjölskyldan hefur varla efni á kartöflum í soðið og Jón íhugar að selja hjólið , eina farartæki fjölskyldunnar til að eiga peninga fyrir mat .
Gunnar lætur þetta lítið á sig fá og siglir nokkuð lygnan sjó þó svo hann geri minna af því að fara á veitingastaði og bari með vinum sínum .
Trausti er það vel efnaður að hann þarf lítið að láta kreppuna á sig fá .
Hann þarf mjög lítið að draga saman í einkaneyslu sinni og fjölskyldan getur haldið sínu striki .
Þó að Jón þurfi ekki endilega að teljast óhamingjusamur maður núna þá er það nokkuð ljóst að ef hann ætti meiri peninga þá hefði það komið í veg fyrir miklar fjárhagsáhyggjur hans og kærustu hans á þessum erfiðu tímum .
Eftir því sem við höfum minni áhyggjur því meiri verður hamingjan .
En hver er þá hamingjusamastur þeirra bræðra ?
Getum við dæmt um það af þeim upplýsingum sem við höfum ?
Nei , það getum við ekki .
Þó svo að peningar geti hjálpað fólki að gera það sem það vill og komið í veg fyrir áhyggjur af fjármálum þá er ekkert beint samband á milli magns peninga og magns hamingju .
Hamingja þríburanna fer eftir því hvernig þeir halda á spilunum .
Hver veit nema peningar Trausta búi til fleiri vandamál en þeir leysa ?
Er Gunnar kannski oft einmanna þótt hann eigi meiri pening núna en hann ætti ef hann þyrfti að sjá fyrir konu og barni líka ?
Er annað barn á leiðinni hjá Jóni og konu hans sem gerir þau hamingjusamari en nokkru sinni fyrr og fjárhagsáhyggjurnar gleymast nánast ?
Peningar og hamingja eru í raun að miklu leyti ótengd fyrirbæri .
Það er rétt að lítið stoðar auður án yndis og þess vegna verða þeir sem eiga mikla peninga að passa sig að falla ekki í þá gryfju að láta peningana skapa fleiri vandamál en þeir leysa .
Þetta er allt undir okkur sjálfum komið .
Hvernig við vinnum úr því sem við höfum .
Við eigum öll að gera okkar besta í lífinu , hvort sem er í vinnunni eða fjölskyldulífinu .
Meira getum við einfaldlega ekki gert .
Þegar við leggjum okkur fram á báðum sviðum þá verðum við ánægð og stolt af sjálfum okkur og vitum að við höfum gert okkar besta og það gerir okkur hamingjusöm óháð því hvort við borðum kvöldmatinn á fínum veitingastað eða smyrjum okkur samloku með smjöri og osti .
Verslóritgerðir 2007 , stelpur
Áhrif innflytjenda á íslenskt samfélag
Þessa daganna er engu líkara en að Ísland sé í tísku .
Ferðamenn streyma til landsins sem aldrei fyrr og jafnvel fræga fólkið í Hollywood , sem við hingað til höfum aðeins fengið að sjá á hvíta tjaldinu , situr allt í einu við hliðina á okkur í Laugardalslauginni .
En það eru ekki einungis ferðamenn sem koma til landsins í miklum mæli , innflytjendur fylgja fast á eftir .
Þeir sjá Ísland í hyllingum og virðast halda að lífið hér sé miklu betra en í þeirra heimalandi .
Það er eflaust rétt í sumum tilfellum en eins og málshátturinn segir svo viturlega , grasið er ekki alltaf grænna hinum megin .
Þeir sem eru mest áberandi sem innflytjendur í dag eru Pólverjar .
Þar af leiðandi eru þeir mest í umræðum sem fara fram manna á milli og þá oftast á niðrandi hátt .
Fólki finnst vera komið nóg af útlendingum á landinu og er farið að pirra sig á því í meiri mæli en áður .
Þar sem Pólverjar virðast vera tilbúnir til að taka við hvaða starfi sem er , sama hversu lág launin eru , sjá vinnuveitendur sér gott til glóðarinnar og ráða þá til starfa .
Þar af leiðandi græða þeir meiri pening en áður þar sem útgjöld til launa eru í lágmarki .
En það að hafa Pólverja í þjónustustörfum , sérstaklega ef þeir tala ekki ensku , er alls ekki gott fyrir viðskiptin .
Um daginn þurfti amma mín að taka strætó upp í Grafarvog .
Þar sem hún hafði aldrei gert það áður , spurði hún bílstjórann hvaða leið hann færi .
Bílstjórinn horfði á hana stórum augum í góða stund en sagði loks « da » .
Amma hélt að hann hafði eitthvað misskilið spurninguna og endurtók hana því .
En aftur fékk hún sama svarið , « da » .
Á þessu tímapunkti áttaði hún sig á að þessi maður var útlendingur sem kynni ekki stakt orð í íslensku .
Hún ákvað því að reyna að tala við hann á ensku .
Það fór alveg eins og í fyrstu tvö skiptin , það eina sem hún fékk upp úr honum var « da » .
Þar sem hún amma mín lætur nú ekki bjóða sér hvað sem er , hellti hún sér yfir hann með þvílíkum hrópum og köllum , að þegar hún hafði lokið sér af klöppuðu allir farþegar strætisvagnsins .
Á endanum strunsaði hún út og hringdi á leigubíl .
Ég veit um marga sem hafa sömu sögu að segja .
Ekki allar tengjast þær strætisvagni en flestar þó þjónustustörfum á einn eða annan hátt .
Þetta hefur gengið svo langt að fólk er farið að sniðganga verslanir sem vitað er til að hafa útlendinga í vinnu .
Þetta hlýtur að vera áhyggjuefni fyrir vinnuveitendur .
Þó að þeir komist upp með að greiða lág laun til starfsmanna er það lítils virði ef enginn er til að versla af þeim .
Í framhaldi af þessu velti ég því fyrir mér hvernig í ósköpunum vinnuveitendur komast upp með að greiða svona lág laun líkt og raunin er .
Það eru lög sem banna það en þeir leysa úr því vandamáli með því að greiða starfsmönnunum svart .
Auðvitað er það ekki löglegt en erfitt er að sanna lögbrotið .
Með því að hafa þennan greiðsluhátt á , þurfa starfsmennirnir ekki að greiða skatt af sínum launum og þau fara því óskert til fjölskyldna þeirra í Póllandi .
Að sjálfsögðu er það ekki algilt að þeir sendi peningana sína úr landi , en það er mjög algengt .
Þetta fyrirkomulag kemur sér hins vegar mjög illa fyrir hinn almenna borgara .
Eins og staðan er í dag er ólöglegt vinnuafl að aukast til muna .
Ef áfram heldur líkt og frá er horfið hlýtur skattaálagningin að aukast hjá íslenskum skattgreiðendum því þó að íbúum fjölgi er alltaf sama skattaprósentan sem berst til ríkisins .
Þar af leiðandi hlýtur efnahagurinn að versna og Ísland dettur út af listanum yfir ríkustu þjóðir heims .
Eitthvað segir mér að þess konar ástand óski enginn Íslendingur sér .
Það sem hefur einnig vakið eftirtekt mína í sambandi við innflytjendur er hversu tregir þeir eru til að aðlagast okkar samfélagi .
Þeir virðast hópa sig frekar saman í þeirri von um að geta lifað eins og þeir eru vanir í sínu heimalandi , og er þeim nokkuð sama hvernig sá lifnaðarháttur fer í Íslendinga .
Ég hef sérstaklega tekið eftir þessu hjá Asíubúum .
Reyndar gæti ástæðan fyrir því verið sú að frændi minn giftist konu frá Filippseyjum fyrir nokkrum árum síðan .
Ekki leið á löngu þar til hún var búin að flytja alla fjölskylduna sína til landsins .
Þau yfirtóku heimilið og virtust halda að þau væru enn á Filippseyjum .
Íslenskir siðir og menning var ekki til í þeirra orðabók .
Þó er það ekki alfarið Íslendingar sem kynda undir þetta ósætti sem ríkir á milli okkar og innflytjenda .
Það var ekki alls fyrir löngu sem hópur Asíubúa réðst á nokkra Íslendinga vopnaðir sveðjum , kylfum og öðrum vopnum .
Árásin virtist vera af ástæðulausu .
Íslendingarnir voru bara á röngum stað , á röngum tíma .
Þetta atvik hræddi mig mjög á sínum tíma .
Ég vissi ekki einu sinni hvað sveðja var fyrr en greint var frá því í fréttunum .
Ég var hrædd um að mitt verndaða umhverfi sem ég hafði lifað við alla tíð væri í hættu .
Auðvitað gerði ég mér grein fyrir að ofbeldi hefði alltaf verið til á Íslandi , en ekki í svona miklum mæli .
Ég er ekki á móti því að útlendingar komi hingað til lands , svo lengi sem þeir eru ekki of margir .
Það verða að vera einhver takmörk eins og í öllu öðru .
Það myndi heldur ekki skemma fyrir ef enskukunnátta væri sett sem skilyrði ef sótt væri eftir vinnu hér á landi .
Ef svo innflytjendur ætla að dvelja hér í nokkur ár á ríkið að borga fyrir þá íslenskunámskeið .
Bara það eitt að geta átt samskipti við innflytjendur myndi draga verulega úr fordómum í garð þeirra .
Önnur ástæða fyrir þessum endalausu fordómum er að þeir eru einfaldlega svo allt öðruvísi en við hin .
Það er eins og við séum hrædd við það óþekkta .
Það eitt að Sjálfstæðisflokkurinn hafi verið svona lengi við völd segir kannski allt um Íslendinga , íhaldsemin er að fara með okkur .
3 .
Tölfræðileg líkön Fjármálatölfræði snýst öðru fremur um að meta verð eigna og verðbreytingar .
Viðfangsefnin hafa breyst hratt á undanförnum árum , rannsóknir á hverjum tíma eru margar og spanna vítt svið .
Fyrir fáeinum áratugum snerist bankastarfsemi fyrst og fremst um hefðbundna lánastarfsemi til ýmiskonar fjárfestinga án þess að flóknum líkönum væri beitt við ákvarðanatöku .
Á síðari árum hafa verðbréfaviðskipti fengið aukið vægi og ýmsum tölfræðilíkönum er beitt við áhættu- og eignastýringu .
Þannig er sögulegum gögnum og tölfræðilegum spálíkönum skeytt saman til þess að spá fyrir um verðþróun .
Tvö sérkenni fjármálatímaraða , flöktklasar og há reisn líkindadreifingar , hafa haft mikil áhrif á þessa líkanasmíð .
3.1 Tölfræði fjármálatímaraða .
Eitt af viðfangsefnum fjármálatölfræðinnar er að meta flökt eignaverðs , en flöktið er stærð sem ekki er hægt að mæla beint heldur þarf að áætla það með óbeinni mælingu .
Normaldreifingin , sem hefur dugað svo víða við að lýsa fráviksstærðum , þótti vænleg til þess að lýsa ávöxtun eigna og var notuð við líkanasmíð .
Nú er það þó vel þekkt að líkindadreifing ávöxtunarferlis fylgir jafnan ekki normaldreifingu heldur dreifingu sem hefur umframreisn og oft einnig skakka ( e. skewness ) , þ.e. líkindadreifing ávöxtunar er ekki alltaf samhverf .
Líklega var það Mandelbrot sem fjallaði fyrstur um flöktklasa í fjármálatímaröðum árið 1963 og Eugene Fama tveim árum síðar .
Mandelbrot bendir á að fyrri rannsóknir sýna fram á að ávöxtun hlutabréfa fylgir ekki einfaldri normaldreifingu heldur hefur mun hærri reisn .
Hann fjallar svo um dreifni ávöxtunar og lýsir því hvernig hún virðist vera háð fyrri gildum .
24
3.2 ARCH ARCH líkan Engles lýsir ferli frávika sem hendingum með væntigildi núll en dreifni háða fyrri hendingum .
ARCH er skammstöfun á fullu heiti líkansins « autoregressive conditional heteroscedasticity model » sem vísar til eiginleika ferlisins .
25 Hendingar úr ARCH ferli eru misdreifðar ( e. heteroscedastic ) og dreifni þeirra er skilyrt ( e. conditional ) fall af fyrri hendingum ( nokkurs konar sjálffylgni ( e. autoregression ) ) .
Hefðbundin framsetning ARCH ( p ) líkans er ( jafna 20a ) ( jafna 20b ) þar sem z er IID ( 0,1 ) röð hendinga ( einsdreifðar , óháðar hendingar ) .
Líkanið reynir ekki að spá fyrir um hver ávöxtunin verður í framtíðinni , heldur er gert ráð fyrir því að ávöxtun sé slembið ferli með væntigildi E ( st ) = 0 en að dreifni hendinganna fylgi einhverri forskrift .
ARCH ferlið hefur tímaháða dreifni o2 og var strax mikið notað til að lýsa fjármálatímaröðum .
Líkanið fellur einnig vel að hugmyndinni um flöktklasa .
26
Mynd 3.1 - Úrvalsvísitala , 03.01.02 - 29.12.06
Ófyrirséð breyting í ávöxtun á tíma t ( st ) hefur áhrif á dreifni ávöxtunar á tíma t +1 ( tákn ) og jafnvel lengur .
Stór gildi á st fylgja því gjarnan stórum gildum og flöktklasar myndast ( sjá tilvísun í grein Mandelbrots í neðanmálsgrein í kafla 3.1 á bls. 18 ) .
Mynd 3.1 sýnir daglega ávöxtun Úrvalsvísitölunnar á árunum 2002 til 2006 .
Ávöxtun er greinilega misdreifð og sem dæmi um flöktklasa má benda á fyrri helming ársins 2006 .
Fjöldi líkana sem byggja á ARCH líkaninu er til marks um það hve miklu máli líkanið skiptir fyrir fjármálatölfræðina .
Þó er ekki ætlunin að fara í ítarlegri umfjöllun um þau hér en fjöldi yfirlitsgreina hefur birtst um efnið .
27 Líkanið hefur þó einnig verið gagnrýnt , m.a. fyrir að skilyrða viðfangsefnið of mikið .
« The assumption that volatility is a deterministic function of past returns is restrictive .
For example , conditional on the time t-1 shock st-1 , there is no unpredictable component of volatility at time t . »
28 Ýmsar skorður eru settar á stika ARCH líkansins .
Summa stikanna ( jafna ) skal aldrei vera hærri en 1 því annars er ekki tryggt að Gt2 sé sístætt ferli .
Til að tryggja að Gt2 gildið sem líkanið skilar sé alltaf jákvætt dugar skilyrðið ( jafna ) að vera uppfyllt fyrir öll p stærri en núll og fyrir a0 skal skilyrðið a0 > 0 halda .
Þar sem E ( zt ) = 0 og zt er óháð Gt þá fæst E ( st ) = E ( ztct ) = 0 .
Fyrir ARCH ( ta ) er Var ( st ) = E ( s2t ) = E ( z2tc2t ) = E ( a0 + a1 * s2t-1 ) = a0 + a1E ( s2t-1 ) = a0 + a1Var ( st-1 ) .
Ef ferlið st er veikt sístætt þá er óskilyrt dreifni þess óháð tíma og því Var ( s ) = Var ( st-1 ) .
Þar sem Var ( st ) = a0 + a1 * Var ( st-1 ) þá er óskilyrt dreifni ARCH ( 1 ) ferlisins Var ( st ) = a0 / ( 1 - a1 ) .
Til að tryggt sé að Var ( st ) > 0 þurfa skilyrðin ( jafna ) og ( jafna ) , sem nefnd voru hér að ofan , að halda .
Innan fjármálatölfræðinnar er hefð fyrir því að nota orðið flökt ( e. volatility ) fyrir dreifni , og táknið h fremur en c2 .
Því má skrifa jöfnu 20a sem ( jafna ) .
Annað vægi ferlisins h í ARCH ( 1 ) líkani er ( jafna 21 ) .
Eins og áður er ( jafna ) en nú gerum við enn fremur ráð fyrir að ( jafna ) eins og um normaldreifða stærð væri að ræða .
Ef ferlið h er sístætt þá er ( jafna ) .
Af því leiðir að ( jafna 22 ) .
Til að ( jafna ) þarf því skilyrðið ( jafna ) einnig að halda .
Þetta er sterkara skilyrði fyrir a en það sem þurfti til að tryggja að dreifni ARCH ( 1 ) ferlisins verði endanleg ( a < 1 ) .
Nú fæst einnig óskilyrt reisn ARCH ( 1 ) ferlisins ( jafna 23 ) .
Reisn ARCH ( 1 ) ferlis er því alltaf stærri en reisn normaldreifingar ( reisn normaldreifingar er 3 ) og ARCH ( 1 ) ferli skilar því fleiri útgildum en röð hendinga úr normaldreifingu .
Eins og áður var bent á fellur þessi eiginleiki ARCH líkansins vel að eiginleikum fjármálatímaraða .
Á Mynd 3.2 sést þéttifall normaldreifingar ( N ( 0,1 ) ) og t-dreifingar ( t-dreifing með þrjár frelsisgráður ) .
Sú síðarnefnda þykir lýsa fjármálastærðum betur en normaldreifing þar sem hún hefur svokallaða breiða hala ( e. fat tailed distribution ) eins og sést á myndinni svo hendingar með hátt tölugildi eru líklegri .
Þéttiföll normaldreifingar og t-drefingar
Mynd 3.2 - Þéttiföll normaldreifingar og t-drefingar
Í ritgerð sinni frá 1982 leggur Engle til Lagrange margfaldarapróf til að kanna tilvist flöktklasa í tímaröðum .
Núlltilgátan fyrir ARCH ( p ) líkan er H0 : ( jafna ) , þ.e. að ht sé fasti , óháður tíma .
Fyrir röð afgangsliða st , er nýtt líkan afgangsliðanna í öðru veldi sem fall af fasta og q töfðum gildum s ( jafna 24 ) metið með OLS ( v er hefðbundin afgangsstærð þessa OLS líkans ) .
Mátgæði líkansins ( e. goodness of fit ) , mæld með stærðinni R2 gefa þá prófstærðina ( jafna 25 ) sem er x2-dreifð með q frelsisgráður .
Ef flöktklasar eru áberandi í tímaröð má ætla að AR ( p ) líkan af þessu tagi skili hærra R2 en ella , þ.e. að tafin gildi afgangsliða hafi nokkuð forspárgildi fyrir afgangsliðina sjálfa , og núlltilgátunni verði því hafnað .
3.3 ARCH-M ARCH-M líkanið var sett fram árið 1987 af Engle , Lilien og Robins29 og er viðbót við ARCH líkanið þar sem skilyrta dreifnin er gerð að stýribreytu ávöxtunar á hverjum tíma .
ARCH líkanið útskýrir gildi rt í raun ekki á nokkurn hátt heldur beinir athyglinni að dreifninni .
ARCH-M líkaninu er ætlað að grípa áhrif flökts í formi áhættuálags á hið einfalda slembna líkan af ávöxtun .
Áður höfðu slíkar rannsóknir beinst að því að finna fast áhættuálag eignar en með tilkomu ARCH-M líkansins er álaginu lýst sem tímaháðu ferli .
Gerum nú ráð fyrir að st séu hendingar úr ARCH ( 1 ) ferli , þ.a .
st ~ IID ( 0 , ht ) .
ARCH-M líkanið er þá sett fram með tveim jöfnum , ( jafna 26a ) ( jafna 26b ) Líkanið má einnig útfæra á þann hátt að ávöxtunin sé fall af skilyrtu staðalfráviki hendinganna st , fremur en dreifni , og rannsóknir á mældum fjármálatímaröðum benda til þess að log ( h ) eigi jafnvel enn betur við .
30 Þó eru engar skýrar hagfræðikenningar sem styðja eina útgáfu umfram aðra .
Það virðist einfaldlega vera svo að aukin dreifni skili sér ekki að fullu í samsvarandi aukningu áhættuálags .
Lanne og Saikkonen telja að fastanum ( tákn ) sé ofaukið31 eigi líkanið að sannreyna sambandið milli ávöxtunar og áhættu sem ICAPM líkan Mertons32 lýsir .
Þeir telja hann vera ástæðu þess hve illa hefur gengið að finna skýr merki jákvæðs áhættuálags og nota ( jafna ) sem ávöxtunarlíkan fremur en jöfnu 26a .
Scruggs bendir á að þar sem umframávöxtun er jafnan jákvæð stærð og dreifni er það alltaf þá sé ekki að undra að ( tákn ) mælist jákvæður ef ( tákn ) er tekinn út úr líkaninu .
33 Skilyrði fyrir því að annað vægi s ferlisins , h , sé endanlegt voru sett fram hér á undan .
Fyrir ARCH-M líkanið skal dreifni s vera endanleg stærð en nú er r einnig fall af h .
Því er það svo að sé fjórða vægi s , E ( s4 ) = E ( z4 ) E ( h2 ) ekki endanlegt , þá er annað vægi r það ekki heldur .
Þannig aukast skilyrðin sem sett eru á h þegar líkanið breytist úr ARCH yfir í ARCH-M .
Ferlið rt er sjálffylgið .
Látum ávöxtun nú vera háða dreifni en ekki staðalfráviki þannig að ( jafna ) t og skilgreinum samdreifnifall rt sem ( jafna 27 ) .
Nú er ( jafna 28 ) .
Þar sem ( jafbna ) þá er ( jafna ) og ( jafna ) .
Sjálffylgni rt af gráðu k er þá ( jöfnur ) og því er ( jafna ) .
Fyrstu gráðu sjálffylgni ARCH-M ferlis er ( jafna 29 ) og að gefinni þessari formúlu er auðvelt að reikna sjálffylgni ARCH-M af hærri gráðu .
34 ARCH-M líkön er töluvert flóknara að meta en hefðbundin ARCH líkön , meðal annars vegna þess að formúlan fyrir dreifni ferlisins er ólínuleg mismunajafna .
35 Með því að leysa jöfnu 26a fyrir st og stinga niðurstöðunni inn fyrir st í jöfnu 26b sést hvernig ht er ólínulegt fall af ht-1 , ( jafna 30 )
4 Gögn um hlutabréfaviðskipti
Til að kanna áhrif flökts á ávöxtun hlutabréfa á Íslandi verða fyrir valinu gögn frá Kauphöll Íslands frá ársbyrjun 1997 til ársloka 2006 .
Reiknuð er ávöxtun dagslokagildis Úrvalsvísitölunnar , alls 2.481 gildi .
Ávöxtun er reiknuð sem mismunur logra vísitölustigsins milli daga , ( jafna 31 ) þar sem Pt er vísitölustig á tíma t og pt = log ( Pt ) .
Hér er átt við náttúrulega logra en ekki tugalogra .
4.1 Saga hlutabréfaviðskipta á Íslandi Viðskipti með hlutabréf eiga sér fremur skamma sögu á Íslandi .
Verðbréfaþing Íslands var stofnað árið 1985 að frumkvæði Seðlabanka Íslands og hófust viðskipti með ríkistryggð skuldabréf ári seinna .
Á þessum árum voru þrír ríkisreknir bankar ráðandi á íslenskum fjármálamarkaði , verðbólga var há og sparnaður einstaklinga lítill .
Auk ríkisbankanna störfuðu hérlendis nokkrir minni bankar í einkaeigu og sparisjóðir voru reknir víða um land .
Félög í atvinnurekstri voru gjarnan rótgróin fjölskyldufyrirtæki og eignarhald breyttist lítið milli ára .
36 Árið 1990 voru fyrstu hlutabréfin skráð og á næstu árum óx fjöldi skráðra fyrirtækja stöðugt .
Hann náði hámarki árið 1999 þegar 75 fyrirtæki voru skráð hjá Verðbréfaþingi Íslands .
37 Verðbréfaþing Íslands tók svo upp nafnið Kauphöll Íslands hf. ( hér eftir Kauphöllin ) árið 2002 í kjölfar breytinga á rekstrarfyrirkomulagi Verðbréfaþings og Verðbréfaskráningar Íslands .
Þann 1. desember 2006 tók loks félagið OMX AB við rekstri Kauphallar Íslands .
Félagið rekur kauphallir í sjö löndum norður Evrópu og er þess vænst að þessi samruni verðbréfamarkaða á Norðurlöndunum auki sýnileika íslenska markaðarins og veiti úgefendum hlutafjár á Íslandi víðtækari aðgang að erlendum fjárfestum .
Þann 5. janúar 2007 tók Kauphöll Íslands þá upp heitið OMX Nordic Exchange á Íslandi .
38 Síðan 2001 hefur skráðum fyrirtækjum á markaðnum fækkað því dregið hefur úr nýskráningum á sama tíma og samrunar og yfirtökur á skráðum félögum hafa verið áberandi .
Í lok ársins 2006 voru 25 félög skráð á aðallista Kauphallarinnar .
Heildarmarkaðsvirði skráðra félaga hefur þó vaxið ár frá ári og í samanburði við erlenda markaði hefur vöxturinn verið gríðarlega hraður .
Velta skráðra hlutabréfa hefur einnig vaxið stöðugt , ef frá er talið árið 2001 .
Til að mynda var velta ársins 2005 ríflega fjögurhundruðfalt meiri en velta ársins 1995 , þ.e. meðal dagvelta ársins 2005 var hærri en ársvelta 1995 .
Velta hlutabréfa í Kauphöllinni 1993-2006
Mynd 4.1 - Velta hlutabréfa í kauphöllinni
Að teknu tilliti til verðbólgu sem var 41% yfir tímabilið ( ársmeðaltal vísitölu neysluverðs óx úr 173,2 stigum fyrir árið 1994 í 244,1 stig fyrir árið 2005 ) þá ríflega þrjúhundruðfaldaðist veltan á tímabilinu .
Heildamarkaðsvirði skráðra félaga í árslok 2005 var 1.816 milljarðar íslenskra króna sem samsvarar 179% af vergri landsframleiðslu ( verg landsframleiðsla árið 2005 var 1.012 milljarðar39 ) .
Árið 2006 var svo enn eitt metárið er litið er til markaðsvirðis skráðra fyrirtækja og veltu en heildarmarkaðsvirði í árslok 2006 var 2.590 milljarðar .
Velta viðskipta á árinu nam 2.192 milljörðum .
Tafla 4.140
4.2 Úrvalsvísitalan Mest notaða vísbendingin um verðþróun á íslenska hlutabréfamarkaðnum er Úrvalsvísitala Aðallista ( Úrvalsvísitalan ) sem Kauphöllin reiknar og birtir .
Kauphöllin birtir fjölda vísitalna .
Í Vísitölu Aðallista eru öll félög sem skráð eru á Aðallista hverju sinni , vegin eftir markaðsvirði , en einnig eru reiknaðar og birtar undirvísitölur ýmissa atvinnugreina , t.d. heilbrigðisgeirans , fjarskipta- og fjármálaþjónustu .
41 Í Úrvalsvísitöluna eru valin 12 til 15 félög og er valið endurskoðað tvisvar á ári .
Öll félög á Aðallista koma til greina og byggir valið á hlutfallslegri veltu þeirra á markaðnum .
Ef yfirtökuskylda myndast á félagi kemur það ekki til greina við val í vísitöluna .
Breytingar á reglum um val í vísitöluna , sem gerðar voru í mars 2004 , fela í sér að markaðsvirði félaganna er leiðrétt fyrir floti .
Með slíkri leiðréttingu er reynt að tryggja að þau bréf sem að baki vísitölunni standa séu raunverulega aðgengileg fjárfestum til kaups .
Þannig teljast bréf í eigu ráðandi hluthafa og innherja ekki vera aðgengileg og það sama gildir um eignarhluti opinberra aðila .
Á sama tíma var bætt inn skilyrði um hámarks verðbil milli kaup- og sölutilboða og að allar fréttir skuli birta samtímis á íslensku og ensku .
Almennt hafa félög unnið að því að uppfylla þessi skilyrði og flest hafa gert samninga um viðskiptavakt við kauphallaraðila .
42
Úrvalsvísitalan 1997-2006
Mynd 4.2 - Úrvalsvísitalan 1997-2006
Hlutabréfavísitölur Kauphallarinnar eru reiknaðar með Paasche formúlu .
43 Þá eru verðbreytingar frá tíma t-1 til tíma t vegnar saman með flotleiðréttu markaðsverðmæti fyrirtækjanna á tíma t .
Meðalverðbreytingin sem Paasche formúlan skilar er svo keðjutengd við síðasta gildi vísitölunnar .
Vísitölustig á tíma t er því ( jafna 32 ) þar sem m er fjöldi fyrirtækja í grunni vísitölunnar , pi er viðmiðunarverð hlutabréfs í félagi i og ni er nafnverð hlutafjár félags i .
Paasche formúlan notar þannig vogir frá tíma t til að vega saman verðbreytingarnar .
Hliðstæð formúla , þar sem vogir frá tíma t-1 eru notaðar , er kennd við Laspeyres og margfeldismeðaltal Laspeyres vísitölu og Paasche vísitölu gefur Fisher vísitölu , þ.e. ( jafna ) .
Við vísitöluútreikninga sem byggja á verðmælingu á úrtaki , fremur en öllum viðskiptum innan tímabilsins kemur Fisher formúlan að góðum notum .
Tökum sem dæmi verðvísitölu fyrir vörumarkað þar sem neytendur eru verðþegar og gerum ráð fyrir að verð einnar vöru hækki milli tímabila , pt / pt-1 > 1 .
Vegna staðkvæmdaráhrifa minnkar eftirspurn eftir henni , þ.a .
qt / qt-1 < 1 .
Undir slíkum kringumstæðum ofmetur Laspeyres formúlan verðhækkunina en Paasche formúlan vanmetur hana .
44 Hentug formúla til að reikna margfeldismeðaltal þessara tveggja vísitalna og jafna út bjagann sem fylgir þeim er Fisher formúla .
Fisher vísitalan telst til afburðarvísitalna ( e. superlative index ) og hefur formúla hennar ýmsa ákjósanlega eiginleika umfram aðrar meðaltalsformúlur .
Til dæmis má nefna að hún hefur réttan viðsnúning í tíma .
Fyrir verð ( p ) og magn ( q ) frá einum tímapunkti til annars ( t = 0 og t = 1 ) er IF ( p0 , q0 , p1 , q1 ) = 1/IF ( p1 , q1 , p0 , q0 ) , eiginleiki sem m.a. Laspeyres og Paasche formúlurnar hafa ekki .
45 Fyrir vísitölu eins og Úrvalsvísitöluna er þetta vandamál ekki til staðar þar sem ekki er gert mat á vægi hvers félags í heildarmarkaðsverðmæti , heldur er vægið á hverjum tíma þekkt .
Öll viðskipti í Kauphöllinni eru milli skráðra kauphallaraðila og uppgjör viðskipta fer fram hjá Verðbréfaskráningu Íslands .
4.3 Tölfræðilegir eiginleikar Úrvalsvísitölunnar Í þessari ritgerð er litið yfir þróun Úrvalsvísitölunnar á 10 ára tímabili , frá ársbyrjun 1997 til ársloka 2006 , alls 2.481 viðskiptadagur .
Dagleg ávöxtun er reiknuð sem logri breytingar vísitölustigsins samkvæmt jöfnu 31 .
Engin leiðrétting er gerð hér vegna helga og frídaga , þ.e. ávöxtun frá dagslokum föstudags til mánudags er reiknuð á sama hátt og ávöxtun frá dagslokum mánudags til þriðjudags .
Kosturinn við formúluna í jöfnu 31 umfram hina hefðbundnu formúlu fyrir ávöxtun , 1+Rt = Pt / Pt-1 , er einna helst sá að auðvelt er að reikna samsetta vexti .
Ef rt er ávöxtun á degi t , reiknuð með jöfnu 31 , og k dagar eru í mánuði , þá er mánaðarleg ávöxtun jöfn summu mælinganna fyrir hvern dag mánaðarins því reikniregla fyrir logra segir að ( jafna 33 ) .
Tafla 4.2 sýnir helstu tölfræðilegu eiginleika gagnanna fyrir tímabilið í heild en einnig fyrir fyrri og seinni helming tímabilsins .
Það sem vekur helst athygli er að reisn mælist há , 7,16 fyrir allt tímabilið .
Slíkt er dæmigert fyrir fjármálatímaraðir sem hafa jafnan mun hærri reisn en normaldreifð ferli , en fyrir normaldreift ferli er vænt reisn 3 .
Útgildi eru því bæði stærri og tíðari en búast mætti við ef ávöxtun væri normaldreifð .
Tafla 4.2
MYND 4.3 MYND 4.4 Á mynd 4.3 eru hlutfallsmörk ávöxtunar úrvalsvísitölunnar borin saman við hlutfallsmörk normaldreifingar .
Kúrfan sem myndast er S-laga og stór hluti punktanna fellur utan við beinu viðmiðunarlínuna .
Þessi mynd gefur til kynna að dreifing ávöxtunar Úrvalsvísitölunnar hafi mun meiri reisn en ferli normaldreifðra hendinga .
Kúrfan tekur ekki á sig U-laga form , sem gæfi til kynna að dreifingin væri ósamhverf .
Þetta er í samræmi við niðurstöðurnar í töflu 4.2 hér að ofan , þar sem reisn var metin 7,16 og skakki nálægt núlli , -0,28 .
Mynd 4.4 sýnir hlutfallsmörk fyrri helmings gagnanna borin saman við seinni helming þeirra , árin 1997 til 2001 annars vegar og 2002 til 2006 hins vegar .
Aðeins örfáir punktar falla utan beinu línunnar og myndin gefur ekki tilefni til að ætla að dreifing ávöxtunar sé ólík milli tímabila .
Tafla 4.3 sýnir sjálffylgnifall ávöxtunar , fyrstu fimm gildi .
Fyrstu gráðu sjálffylgnin mælist hæst og sjálffylgnin fer svo lækkandi en þó mælist annarar gráðu sjálffylgni marktæk ef miðað er við þrjú staðalfrávik .
Sjálffylgni mælist hærri yfir seinna tímabilið .
Úrvalsvísitala - dagleg ávöxtun - 1997-2006
Tafla 4.3
Það er nokkuð algengt að sjálffylgni finnist í ávöxtunargögnum .
Sjálffylgnin veldur því að ávöxtun er upp að vissu marki fyrirsjáanleg og ávöxtunarferlið er ekki hvítt suð .
Ýmsir þættir geta valdið sjálffylgni í fjármálatímaröðum og oft er reynt að taka tillit til þeirra þegar unnið er með eignaverðslíkön .
Þegar um er að ræða sjálffylgni í ávöxtun hlutabréfavísitölu en ekki hlutabréfum eins fyrirtækis þá getur ástæðan m.a. einfaldlega verið sú að viðskipti með bréf félaganna í vísitölunni verða ekki með samstilltum hætti ( e. non-synchronous trading ) .
Hlutabréf eins félags skipta um hendur oftar en hlutabréf annars en verðmæling fyrir vísitöluna fer þó alltaf fram með jöfnu millibili .
Til dæmis gæti frétt birtst seinni part dags sem hefur almennt áhrif til hækkunar á hlutabréfum .
Segjum sem svo að viðskipti verði með bréf helmings félaganna fyrir lokun þann daginn en hinn helmingurinn bætist svo við daginn eftir .
Viðskiptin sem fara fram uppfæra verð bréfanna með hliðsjón af fréttinni .
Þannig kemur hækkunin fram í tveim skrefum þó fréttin sé birt öllum á sama tímapunkti og þessar tvær hækkanir í röð gefa merki um sjálffylgni .
Verðmæti eigna á markaði breytist stöðugt þegar nýjar fréttir berast fjárfestum en það verð eignar sem notað er við útreikning vísitölu er síðasta skráða verð hennar í viðskiptum .
Það að verðbreytingar og viðskipti verða ekki með samstilltum hætti og viðskipti með bréf ólíkra félaga eru mis tíð getur valdið mælanlegri sjálffylgni í ávöxtun hlutabréfavísitölu .
Sjálffylgni Úrvalsvísitölunnar
Mynd 4.5 - Sjálffylgni Úrvalsvísitölunnar
Til að kanna hvort merki um ARCH áhrif finnist í gögnunum var aðferðin sem lýst var í kafla 3.2 útfærð og niðurstöður teknar út fyrir sömu tvö tímabil og hér að ofan , þ.e. fyrir daglega ávöxtun frá 1997 til 2001 og frá 2002 til 2006 .
Niðurstöðurnar fyrir p = 1,...,5 má sjá í töflu 4.3.
Taflan sýnir prófstærðina TR2 , sem sett var fram í jöfnu 20 , þar sem T er fjöldi mælinga og R2 eru mátgæði aðhvarfslíkansins .
Úrvalsvísitala - Mat á ARCH áhrifum 1997-2001 og 2002-2006
Tafla 4.4
Núlltilgátunni um að dreifni ávöxtunar sé einsleit ( e. homoscedastic ) er hafnað með afgerandi hætti fyrir öll gildi p sem prófuð voru og fyrir bæði tímabilin .
5 Niðurstöður
Þær hugmyndir og kenningar sem hefur verið fjallað um í þessari ritgerð voru útfærðar og prófaðar .
Athyglinni var beint að Íslandi .
Í fyrsta lagi var ætlunin að kanna verðlagningu áhættu á íslenskum hlutabréfamarkaði með því að meta Sharpe hlutfall fyrir úrvalsvísitöluna .
Tekin voru sérstaklega út tímabil sem einkenndust af hækkunum , eins og frá miðju ári 2003 til feb-mars 2006 , eða lækkunum , t.d. frá byrjun ársins 2000 fram til 2002 .
Því næst voru teknar saman niðurstöður mats á áræðanleika tveggja hámörkunaraðferða fyrir ARCH ( 1 ) líkanið .
Að lokum var mat á stikum ARCH-M líkans sett fram fyrir gögn um verðbreytingar Úrvalsvísitölunnar og út frá því dregnar ályktanir um tengsl ávöxtunar og áhættu á íslenskum hlutabréfamarkaði .
5.1 Sharpe hlutfall Tafla 5.1 sýnir meðalávöxtun á dag , staðalfrávik hennar og Sharpe hlutfall ávöxtunar úrvalsvísitölunnar fyrir árin 2000 til 2005 .
Yfir árin 2000 og 2001 lækkaði úrvalsvísitalan og olli lækkunin þá neikvæðu Sharpe hlutfalli .
Hlutfallið hækkaði svo og stóð í 0,28 fyrir árið 2005 .
Neikvætt Sharpe hlufall er ekki hægt að túlka sem merki um að fjárfestar vilji meiri óvissu um ávöxtun frekar en minni , og teljist því áhættusæknir .
Hér er um að ræða Ex post mælingu en slíkar mælingar eru gjarnan notaðar til að bera saman árangur markaða eða sjóða og sú er í raun algengasta notkun Sharpe hlutfallsins .
Líklegra er að væntingar fjárfesta um ávöxtun á markaði hafi einfaldlega ekki orðið að veruleika .
Tafla 5.1
Til að kanna Sharpe hlutfall á tímum sem einkenndust af verðhækkunum var tekið út tímabilið frá byrjun júní 2003 til febrúarloka 2006 .
Sharpe hlutfall þessa tímabils mældist 0,25 með staðalskekkju 0,04 , að gefinni þeirri forsendu að ávöxtun væri IID ferli .
Þegar staðalskekkja var leiðrétt með tilliti til samdreifni breytist hún lítillega en mældist enn um 0,04 .
Fyrir tímabilið frá ársbyrjun 2000 til ársloka 2001 mældist Sharpe hlutfallið - 0,06 og staðalskekkja 0,05 .
Mynd 5.1 sýnir mánaðarlega og árlega þróun Sharpe hlutfallsins fyrir íslensku Úrvalsvísitöluna frá byrjun ársins 2000 til ársloka 2005 .
Sharpe hlufallið mældist nálægt núlli fyrstu tvö árin sem voru skoðuð en hækkaði svo og seinni fjögur árin mældist það jákvætt .
Eftir því sem leið á tímabilið fengu fjárfestar því meira greitt fyrir að taka þá áhættu að fjárfesta á þessum markaði .
Þessi niðurstaða segir ekkert til um það hvaða væntingar fjárfestar höfðu til markaðarins heldur er þetta mæling á frammistöðu markaðarins eftir á .
Mynd 5.1 - Sharpe hlutfall , 2000-2005
5.2 Hermun Töluleg hámörkun sennileikafalls flöktlíkana reynist oft erfiðleikum háð og til að meta frammistöðu DLR aðferðarinnar , miðað við hefðbundnari Newton hámörkun , 46 voru gerðar tilraunir á hermdum gögnum úr ARCH ( 1 ) ferli ( þ.e. ferlið í jöfnum 20a og 20b með p = 1 ) .
Valin voru tvö ólík gildi á ( jafna ) og ( jafna ) .
Lengd tímaraðanna ( táknuð með T ) var annars vegar 250 mælingar og hins vegar 2500 mælingar .
Gerðar voru 100 tilraunir fyrir hvert ferli , alls fjórar tilraunir , og skemmst er frá því að segja að báðar aðferðirnar fundu lausn í öllum tilfellum .
Þegar mælingar voru aðeins 250 mældist stikinn ( tákn ) öðru hverju neikvæður , þ.e. punktmatið var utan gjaldgenga svæðis stikans .
Í öllum þeim tilfellum skiluðu báðar aðferðirnar slíkri niðurstöðu en ekki bara önnur þeirra , þ.e. formerki punktmatsins var alltaf það sama .
Punktmat hermdra gilda fyrir T = 250 og T = 2500 má sjá á myndum 5.2a og 5.2b .
Mat Newton aðferðarinnar er merkt með punkti en mat DLR aðferðarinnar með stjörnu .
Mynd 5.2a Mynd 5.2b Þegar hermdum mælingum var fjölgað upp í 2500 dreifðist punktmat aðferðanna ekki jafn víða , fór aldrei niður fyrir 0,05 , og mesti munur milli aðferðanna tveggja , þ.e. hlutfallið ( jafna ) var um 3% .
Á myndum 5.3a og 5.3b má sjá hlutfallið fyrir hermd ARCH ferli með ( jafna ) .
Mismunur á mati aðferðanna er oft þó nokkur þegar T = 250 en minnkar umtalsvert þegar T er aukið .
Mynd 5.3a Mynd 5.3b Aðferðirnar dugðu báðar vel til að meta stika ARCH ( 1 ) líkansins og engan kerfisbundinn mun var að merkja en það sem eftir stendur er þá að DLR aðferðina er umtalsvert fljótlegra að útfæra .
DLR aðferðin virtist einnig mun hraðvirkari þó svo að formlegt mat á útreikningstíma hafi ekki verið gert , enda er það utan efnistaka þessarar ritgerðar .
5.3 Mat á tengslum áhættu og ávöxtunar Til að kanna tengsl ávöxtunar og áhættu á íslenskum hlutabréfamarkaði voru stikar ARCH-M líkans metnir fyrir gögn um breytingar Úrvalsvísitölunnar .
Gögnin sem unnið var með náðu frá ársbyrjun 1997 til ársloka 2006 , alls 10 ár , 2481 mæling .
Líkanið er sett fram í jöfnum 26a og 26b og í töflu 5.2 má sjá mat á stikum líkansins ( og staðalfráviki matsins í sviga ) , fyrst fyrir allt tímabilið og svo fyrir fyrri og seinni helming þess .
Tafla 5.2 - Mat á stikum ARCH-M líkans Niðurstöðurnar sem birtar eru í töflu 5.2 gefa nokkuð tvíræða niðurstöðu .
Þegar horft er á allt 10 ára tímabilið mælist stikinn ( tákn ) jákvæður sem merkir að aukningu í flökti ávöxtunar fylgir hærri ávöxtun en ella .
Slík niðurstaða er í samræmi við þær kenningar sem fjallað var um í kafla 2 .
En þegar tímabilinu er skipt í tvennt og fyrri og seinni helmingur þess skoðaður hvor fyrir sig sést að stikinn var hár yfir fyrri helminginn en lækkar og mælist neikvæður á þeim síðari .
Neikvæður stiki ( tákn ) er vísbending um neikvætt áhættuálag sem má túlka sem svo að fjárfestar krefjist ekki jafn hárrar ávöxtunar er óvissa um hana eykst .
6 Samantekt
Niðurstöður á borð við þessa , að áhættuálag mælist neikvætt , hafa verið umfjöllunarefni margra því eins og fram hefur komið eru þær í mótsögn við ríkjandi kenningar .
Þær vekja upp spurningar eins og þá hvort fjárfestar geti við einhverjar aðstæður verið áhættusæknir eða hvort þeir skilgreini áhættu á annan og flóknari hátt .
En kenningarnar eru rótgrónar og ályktun flestra er sú að líkönin séu rangt skilgreind og horfi fram hjá óútskýrðum en mikilvægum þáttum .
Spurningunum er því enn ósvarað .
3. HLUTI
3.1 HEIMSPEKILEG VANDAMÁL Nú þegar sögu skammtafræðinnar og viðfangsefnum hennar hefur verið lýst gróflega er hægt að huga að þeim heimspekilegu vandamálum sem hún hefur í för með sér .
Þær spurningar sem menn spyrja sig hvað helst eru : « Fjallar skammtafræði um « raunverulegt ástand » hluta eða eingöngu « þekkingu » manna á slíku ástandi , og þá hvaða manna ? »
Eins og ég lýsti hér að ofan hafa menn reynt að svara þessum spurningum með mismunandi túlkunum en tilraunir stutt Kaupmannahafnartúlkunina .
Þar með er þó ekki öll sagan sögð því skilin á milli « raunverulegs ástands » og manngerðrar þekkingar á því eru óljós .
Hið mikla forspárgildi vísindanna sem Laplace hafði spáð fyrir um hvarf því í einu vetfangi og vísindamenn gátu ekki lengur gefið skýra og ákveðna lýsingu á umheiminum með fræðum sínum .
Í hvert sinn sem það myndast gloppa í vísindalegum kenningum taka fræðimenn sig til og reyna , með misgóðum árangri , að fylla upp í hana .
Þótt í flestum tilvikum sé aðeins um fjarstæður eða draumóra að ræða , þá hefur það einnig gerst að þeir hafi haft rétt fyrir sér sem af samtíðarmönnum þóttu vera hinir verstu brjálæðingar .
Skammtafræði er sér á báti hvað slíkar pælingar varðar og sigla nú margir hámenntaðir eðlisfræðingar móti straumnum í rannsóknum sínum á framúrstefnulegum hugmyndum , eins og tengslum skammtafræði og meðvitundar .
Í meginatriðum snýst málið [ þó ] um það hvers konar « veruleiki » sé eða eigi að vera viðfangsefni eðlisfræði , og að hve miklu leyti eðlisfræðikenningar geti gert tæmandi grein fyrir honum . »
3.2 KAUPMANNAHAFNARTÚLKUNIN Nú er vitað að ögn getur stundum hagað sér eins og ögn og stundum eins og bylgja .
En hvernig eiga vísindamenn að túlka það ?
Samkvæmt Bohr er ögnin bara það sem hún er þegar hún er mæld .
Þegar hún hegðar sér eins og ögn þá er hún ögn og þegar hún hegðar sér eins og bylgja þá er hún bylgja .
Ennfremur þótti honum það merkingarlaust að eigna því sem ekki hefur verið mælt nokkra eiginleika eða tilvist .
Sumir túlka þetta á þann hátt að með þessu hafi Bohr haldið því fram að ekkert væri raunverulegt nema það væri athugað en aðrir hafna því og vísa til þess að hann minnist hvergi á meðvitaðan athuganda .
Kaupmannahafnartúlkun Bohrs er útbreiddasta túlkunin á skammtafræði í dag .
Það eru vissulega til margar aðrar túlkanir og sumar byggja á Kaupmannahafnartúlkuninni en þrátt fyrir það hefur hún haldið velli sem sú greinarbesta , ekki síst vegna þess að hún gefur heilstæða mynd og reynir ekki að segja meira en hægt er að sanna .
Hún er ekki gallalaus og ég mun ræða aðra möguleika síðar , en þrátt fyrir það hefur hún staðið óhögguð í rúm sjötíu ár og engum hefur tekist að leggja fram betri tillögu .
Einn helsti vandinn við Kaupmannahafnartúlkunina er sá að samkvæmt henni virðist skammtafræðin ekki vera heil kenning .
Fræðilegur bakgrunnur hennar er vissulega skýr en eftir stendur að raunveruleikinn sem hún lýsir er afar brotakenndur .
Hún skilur því eftir stórar heimspekilegar spurningar eins og hvað er raunveruleikinn ?
og hvað er mæling ?
Kaupmannahafnartúlkunin reynir að leysa þennan vanda með því að segja að raunveruleikinn sé það sem mælt sé .
En þá er mælitækið hins vegar ekki raunverulegt fyrr en það er mælt og svo koll af kolli og erfitt að sjá fyrir endann á þeirri runu .
3.3 EPR ÞVERSÖGNIN « Albert Einstein var einn af brautryðjendum líkindatúlkunarinnar í skammtafræði .
Hann virtist í raun aldrei hafa dregið í efa að hún væri rétt , heldur gagnrýndi hann fyrst og fremst þá skoðun að skammtafræði gæfi tæmandi ( e. complete ) lýsingu á veruleikanum . »
Árið 1935 birtu Einstein , Podolsky og Rosen hina frægu EPR þversögn sem var hönnuð til að sanna á hreinum fræðilegum grundvelli að hluthyggjuafstaðan væri sú eina haldbæra .
« Höfundarnir tóku sér fyrir hendur að skilgreina hvenær kenning gæti talizt tæmandi og síðan að sanna að skammtafræði félli ekki í flokk slíkra kenninga .
Þess vegna töldu þeir að skammtafræði hlyti fyrr eða síðar að víkja fyrir annarri og betri kenningu .
Nær öll síðari umræða um túlkun skammtafræðinnar hefur að einhverju leyti snúizt um efni þessarar greinar . »
Skilgreining þeirra Einsteins , Podolskys og Rosens á hugtakinu tæmandi kenning ( e. complete theory ) er þessi : Hvaða skilningur sem lagður er í orðið tæmand , virðist eftirfarandi krafa vera nauðsynleg : Sérhver þáttur efnisveruleikans verður að eiga sér samsvörun í kenningunni .
Þeir skilgreindu ekki hið vafasama hugtak « þáttur efnisveruleikans » og enduðu grein sína á því að segja að þó þeir hafi sannað að bylgjufallið gæfi ekki tæmandi lýsingu á efnisveruleikanum , þá hafi þeir ekki svarað þeirri spurningu hvort slík tæmandi lýsing væri til .
Þeir hafi hins vegar þá trú að slík kenning sé hugsanleg . »
David Bohm gerði einfaldaða útgáfu af EPR þversögninni en hún er eftirfarandi : Píeindin er öreind sem hefur enga hleðslu en hún getur hrörnað í neikvætt hlaðna rafeind og jákvætt hlaðna jáeind .
Það þýðir að píeindin hættir að vera til og þessar tvær gagnstætt hlöðnu eindir koma í staðinn .
Ef píeindin er kyrr þegar hrörnunin á sér stað fljúga rafeindin og jáeindin burt í sitthvora áttina við hrörnun .
Píeindin hefur spuna núll til þess að varðveita hverfiþunga ( e. angular momentum ) og þess vegna þurfa rafeindin og jáeindin að hafa gagnstæðan spuna svo hann styttist út .
Þetta þýðir að ef rafeindin hefur spuna upp þá verður jáeindin að hafa spuna niður eða öfugt .
Skammtafræði getur ekki sagt fyrir um hvor samsetningin verður hverju sinni , en að meðaltali í helmingi tilfella hefur rafeindin spuna upp og jáeindin spuna niður og í helmingi tilfella hefur rafeindin spuna niður og jáeindin spuna upp .
Nú er rafeindinni og jáeindinni leyft að fljúga lengi í sitthvora áttina þannig að bilið á milli þeirra verði til dæmis eitt ljósár .
Svo er spuni rafeindarinnar mældur .
Gerum ráð fyrir að spuninn sé upp .
Þá er samstundis ljóst að ef einhver mæli jáeindina í ljósárs fjarlægð þá mun hann alltaf fá spuna niður .
Fyrir hluthyggjumanninn kemur þessi niðurstaða ekki á óvart því rafeindin hafði raunverulega spuna upp og jáeindin því spuna niður frá þeirri stundu sem þær voru skapaðar en ástæðan fyrir því að skammtafræðin gat ekki spáð fyrir um það er sú að það hreinlega vantaði eitthvað í hana .
Rétttrúnaðarmennirnir trúa því hins vegar að eindirnar hafi hvorki haft spuna upp né niður fyrr en mæling var framkvæmd á rafeindinni og því hafi mælingin varpað bylgjujöfnunni á ákveðið gildi og þannig búið til spuna fyrir jáeindina í ljósárs fjarlægð .
Einstein , Podolsky og Rosen fannst slík skuggaleg fjarlægðarvirkni ( eins og Einstein orðaði það ) vera fáránleg .
Það var nú líka annað af tveimur grundvallaratriðum afstæðiskenningar Einsteins að ekkert gæti farið hraðar en ljós .
Því þyrfti það , með endanlegum hámarkshraða boðskipta , að taka jáeindina alla vega eitt ár að « átta sig á því » að hún hefði spuna niður .
Þeir komust því að þeirri niðurstöðu að rétttrúnaðarafstaðan væri óásættanleg og að rafeindin og jáeindin hlytu að hafa haft skýrt afmarkaðan spuna strax frá byrjun , hvort sem skammtafræðin gæti spáð fyrir um það eða ekki .
Grundvallarályktunin sem EPR þversögnin hvílir á er þar af leiðandi sú að engin áhrif geti ferðast hraðar en á ljóshraða .
Einhverjir gætu freistast til að leggja til að vörpun bylgjujöfnunnar sé ekki tafarlaus , heldur « ferðist » á endanlegum hraða .
Það myndi hins vegar leiða til brots á lögmálinu um varðveislu hverfiþunga , því ef við mældum spuna jáeindarinnar áður en fréttirnar af vörpuninni hefðu náð að berast til hennar myndu vera helmingslíkur á því að báðar eindirnar myndu hafa spuna upp .
Öllum tilraunum ber saman um að slíkt gerist ekki og að andstæður spuni agnanna sé ófrávíkjanlegur .
Það er því ljóst að vörpun bylgjujöfnunnar er tafarlaus .
Eftir að EPR þversögnin var sett fram ríkti óvissuástand um skammtafræði þar sem þversögnin þótti sýna að annaðhvort væri hún ófullnægjandi kenning sem tækist ekki að gera grein fyrir mikilvægum atriðum veruleikans eða að hún bryti í bága við grundvallarkenningu Einsteins að eðlisfræðileg áhrif yrðu að ferðast á endanlegum hraða .
Einstein , Podolsky og Rosen efuðust ekki um að skammtafræði væri rétt svo langt sem hún næði en trúðu að hún væri ófullkomin lýsing á efnisheiminum .
Þeir héldu því fram að með bylgjujöfnunni væri ekki öll sagan sögð heldur yrði að vera til önnur stærð til viðbótar sem myndi fullkomna lýsinguna .
Þessi stærð hefur nú verið kölluð hulin breyta , því á þeim tíma var hvorki vitað hvernig ætti að reikna hana né mæla .
Í gegnum árin hefur fjöldi slíkra kenninga komið fram og allt til ársins 1964 virtist það þess virði að rannsaka þann möguleika .
En það ár sannaði breski eðlisfræðingurinn John S. Bell að sérhver kenning sem innihéldi staðbundna hulda breytu væri ósamræmanleg skammtafræði .
Kennisetning ( e. theorem ) Bells var bylting þegar hún kom fram en hún sýnir að forspár skammtafræðinnar séu ólíkar því sem innsæið gefi okkur .
Hún er stærðfræðilega einföld og snertir á heimspekilegum grundvallaratriðum sem tengjast nútíma eðlisfræði .
Í einföldustu mynd sinni segir kenningin : Engin eðlisfræðikenning sem nýtir sér staðbundnar huldar breytur getur nokkurn tíma getið af sér allar forspár skammtafræðinnar .
« Bell sýndi að krafan um tæmandi kenningu hefði í för með sér að tilteknar mælistærðir í slíkum tilraunum hlytu að fullnægja ójöfnu sem stangaðist á við forspár skammtafræðinnar .
Ef þessi ójafna reyndist gilda í raunverulegri tilraun sýndi hún að skammtafræði væri röng .
Ef ójafnan stæðist á hinn bóginn ekki dóm reynslunnar , þá mætti álykta að engin tæmandi kenning næði yfir tilraunir af þessu tagi . »
Ég mun ekki fara nánar út í þessa kennisetningu en bendi áhugasömum á grein íslenska eðlisfræðingsins Jakobs Yngvasonar , Skammtafræði og veruleiki , þar sem fjallað er um hana í skýru og góðu máli .
Þessi kenning hefur verið kölluð mikilvægasta uppgötvun vísindanna , en Bell setti hana fram sem beint andsvar við EPR þversögninni .
EPR gerir ráð fyrir staðbundinni hluthyggju , að eiginleikar agnar hafi fyrirfram ákveðin gildi óháð athugun og að eðlisfræðileg áhrif hafi endanlega samskiptahraða .
Ójöfnur Bells sýna að staðbundin hluthyggja leiði til þess að vissar tegundir fyrirbæra séu nauðsynleg sem eru ekki til samkvæmt skammtafræðinni .
Af því leiðir að annaðhvort er skammtafræði eða staðbundin hluthyggja röng .
Tilraunir styðja allar kenningu Bell og þar með skammtafræði og sýna að ójöfnur hans geti ekki staðist .
Það er ómögulegt að agnirnar tvær hafi fyrirframstillta hreyfihegðun sem verði til þess að þær dansi alltaf í sitthvora áttina heldur svífa þær um í líkindaskýi þessara beggja möguleika á öllum tímum þar til mæling fer fram .
Það gefur skýra andstöðu við staðbundnu hluthyggjuna og sýnir að skuggaleg fjarlægðarvirkni eigi sér raunverulega stað .
Afstæðiskenningin stendur hins vegar af sér höggið vegna samskiptaleysiskenningarinnar ( e. no communication theorem ) sem sannar að athugendurnir tveir geta ekki nýtt þessi undarlegu fjarskipti til að koma boðum til hvors annars á meiri hraða en ljóshraða .
Þegar Bell skoðaði EPR þversögnina nánar komst hann að því að hún sannaði svolítið mun róttækara en höfundarnir höfðu gert ráð fyrir , nefnilega að ef þeir hefðu rétt fyrir sér þá væri skammtafræði ekki aðeins ófullkomin , heldur beinlínis röng .
Hins vegar , ef skammtafræði væri rétt , þá myndi engin kenning um hulda breytu bjarga henni frá staðleysunni sem Einstein fannst vera svo fráleit .
Nú eru til afar einfaldar tilraunir sem útkljá málið í eitt skipti fyrir öll en þær styðja allar niðurstöður skammtafræðinnar .
« Ójafna Bells hefur sett kenningum framtíðarinnar skýr mörk .
Hún sýnir betur en Bohr gat í raun rökstutt að ' með hinu hefðbundna viðhorfi í náttúruvísindum verður ekki gerð skynsamleg grein fyrir náttúrufyrirbærum af því tagi sem fengist er við í skammtafræði . '
Staðfesting skammtafræðinnar var töluvert áfall fyrir vísindasamfélagið .
Ekki vegna þess að hluthyggjuafstaðan féll með henni - flestir eðlisfræðingar höfðu fyrir löngu lagað sig að þessum undarlegu möguleikum ( og þeir sem gátu það ekki héldu möguleikanum um kenningu um óstaðbundnar huldar breytur opnum , en kenning Bells tekur ekki á þeim möguleika ) .
Áfallið kom til vegna þess að tilraunirnar staðfestu að náttúran væri í sjálfri sér staðlaus .
Staðleysa í formi tafarlauss hruns bylgjujöfnunnar hefur alltaf verið hluti rétttrúnaðarskoðunarinnar en áður fyrr var enn hægt að vona að skammtastaðleysa væri óeðlislægur og manngerður vandi uppsetningar skammtafræðinnar sem hefði engar efnislegar afleiðingar .
Sú von er nú úti og því þarf að endurskoða mótmæli manna við skuggalegri fjarlægðarvirkni og afleiðingum hennar .
Orsakaáhrif sem ferðast hraðar en ljósið myndu bera með sér óásættanleg vandamál vegna þess að samkvæmt takmörkuðu afstæðiskenningunni væri þá til viðmiðunarkerfi þar sem slíkt merki myndi ferðast aftur í tímann - og þá myndi afleiðingin verða á undan orsökinni , sem væri vægast sagt hörmulegt .
Spurningin er því : er skuggalega fjarlægðarvirknin sem skammtafræðin segir til um og eðlisfræðingar hafa orðið varir við orsakaáhrif , eða er hún nógu yfirskilvitleg til að sleppa frá hinum heimspekilegu vandamálum sem þeim geta fylgt ?
Ef við hugum aftur að rafeindinni og jáeindinni sem flugu í gagnstæðar áttir mætti spyrja : Hefur mælingin á rafeindinni áhrif á jáeindina ?
Vissulega gerir hún það því annars væri ómögulegt að útskýra samræmið í niðurstöðunum .
En orsakar mæling rafeindarinnar niðurstöðuna sem fæst ef jáeindin yrði mæld ?
Svarið sem eðlisfræðingar gefa við þeirri spurningu er : Ekki er um orsök í neinum venjulegum skilningi orðsins að ræða .
Það þarf því að skilgreina tvær tegundir áhrifa : Orsakasambönd , sem verða til þess að bókstaflegar breytingar verða á eðlisfræðilegum eiginleikum og yfirskilvitleg áhrif sem hvorki flytja orku né upplýsingar og eina vísbendingin um þau er samræmi í niðurstöðum tveggja aðskildra kerfa .
Orsakasambönd geta ekki ferðast hraðar en ljósið en það er engin skýr ástæða fyrir því að þau yfirskilvitlegu ættu ekki að geta það .
Áhrif hruns bylgjujöfnunnar eru af seinni gerðinni og sú staðreynd að upplýsingarnar « ferðast » hraðar en ljósið koma vissulega á óvart en eru í raun og veru ekki stóráfall .
Jakob Yngvason segir tvennt vanta í svör Bohrs við athugasemdum settum fram í EPR þversögninni .
Annars vegar « nýja skilgreiningu á því hvað teljist tæmandi kenning ásamt sönnun á því að skammtafræði falli í þann flokk kenninga » og hins vegar « sönnun á því að engin tæmandi kenning í skilningi Einsteins , Podolskys og Rosens geti gert grein fyrir tilteknum náttúrufyrirbærum . »
Hann gengur enn lengra og telur að enn hafi fyrra atriðinu ekki verið gerð viðunandi skil en að það séu sterk rök fyrir því að álíta skilgreiningu þremenningana of þrönga .
3.4 KÖTTUR SCHRÖDINGERS Mælingarferlið hefur undarleg áhrif í skammtafræði .
Það er þar sem óvissa , staðleysa , hrun bylgjujöfnunnar og öll meðfylgjandi vandamál rísa .
Án mælingar þróast bylgjujafnan áfram í mestu makindum á ákveðinn hátt samkvæmt Schrödinger jöfnunni og það er alls ekkert óeðlilegt við það .
Það er hið undarlega hlutverk mælingarinnar sem gefur skammtafræðinni hina stórkostlegu dýpt og þann óskilgreinanleika sem hún hvílir í .
En hvað er mæling ?
Afhverju er hún svona ólík öðrum eðlisfræðilegum framkvæmdum ?
Hvenær vitum við hvenær mæling hefur farið fram ?
Schrödinger setti fram hina frægu kattarþversögn til að reyna að varpa ljósi á vandamálið : Köttur er settur í lítinn stálklefa sem inniheldur geislavirkt efni .
Í klefanum er auk þess Geigerteljari og flaska af blásýru .
Tíminn sem Geigerteljarinn hefur til að mæla er stilltur þannig að það séu helmings líkur á að geislavirka efnið hrörni ( sendi frá sér ögn ) á tímabilinu .
Ef efnið hrörnar , þá nemur Geigerteljarinn ögnina , brýtur blásýruflöskuna og þar með drepst kötturinn .
Ef efnið nær ekki að hrörna innan tímarammans , þá verður Geigerteljarinn ekki var við neitt og kötturinn lifir .
Fyrir þá sem standa utan við kassann er ómögulegt að vita hvað á sér stað fyrr en kassinn er opnaður .
Á þeim tímapunkti hrynur bygljujafnan á annað af tveimur gildum sem í boði eru : dauður köttur eða lifandi köttur .
Vandamálið er hins vegar það að áður en kassinn er opnaður er kötturinn bæði lífs og liðinn því ástand hans er einungis línuleg samantekt af báðum gildum .
Annað og jafnvel enn skýrara dæmi er svo þetta : Hugsum okkur að köttur sé settur í kassa sem hefur spegil á einni hlið að utanverðu .
Nú er ljóseind skotið á spegilinn .
« Setjum svo að ljóseindin fari í gegnum spegilinn og hleypi þar af stað ferli sem drepur kött inni í lokuðum kassa .
Ef ljóseindin speglast ríður skotið ekki af og kötturinn lifir .
Hin mótsagnakennda niðurstaða er sú að ljóseindin getur gert hvort tveggja , » því samkvæmt skammtafræðinni fer hún allar mögulegar leiðir þangað til athugun fer fram .
En ef ljóseindin er bæði fyrir innan og utan kassann tókst henni hvort í senn að drepa og ekki drepa köttinn .
Það er því á þeirri stundu sem kíkt er í kassann að kötturinn er þvingaður til að taka afstöðu og vera annaðhvort dauður eða lifandi .
Og ef hann er dauður þá var það í rauninni þú sem drapst hann með því að kíkja í kassann .
Það er augljóslega eitthvað bogið við það og því þarf að nálgast vandamálið á annan hátt .
Vel mætti hugsa sér að kötturinn sjálfur sé neminn og að tilvist hans sé nóg til að varpa bylgjujöfnunni á ákveðið gildi .
En í því tilviki , væri nóg að rotta væri í kassanum eða planta eða kannski bara einfrumungur ?
Hvað ef kettinum er skipt út fyrir manneskju ( sú manneskja er gjarnan kölluð « vinur Wigners » eftir eðlisfræðingnum Eugene Wigner sem þróaði margar útgáfur af kattartilraun Schrödingers ) .
Manneskjan getur vissulega varpað bylgjujöfnunni en fyrir alla sem standa utan við kassann hefur mæling ekki átt sér stað fyrr en kassinn er opnaður .
Schrödinger sjálfur talaði um kattarþversögnina sem augljóst bull og flestir eðlisfræðingar eru sammála honum .
« Það er eitthvað einstaklega fáránlegt við hugmyndina um stórsæjan hlut eins og kött sem línulega samantekt af tveimur augljóslega ólíkum gildum .
Rafeind getur verið í línulegri samantekt af spuna upp og spuna niður en köttur getur einfaldlega ekki verið í línulegri samantekt af lífi eða dauða . »
Viðtekna lausnin á vandamálinu er sú að mælingin fari fram þegar Geigerteljarinn fari í gang en ekki þegar rannsakandinn athugi málið .
Mælingin á sér því stað þegar smásætt kerfi víxlverkar við stórsætt kerfi og skilur eftir sig varanleg áhrif .
David J. Griffith , höfundur bókarinnar Introduction to Quantum Mechanics sem er kennd í skammtafræði víða um heim , hefur þetta um málið að segja : « Ég ætla ekki að láta sem svo að þetta sé fullkomlega sannfærandi lausn en hún kemst alla vega hjá hinni niðurlægjandi sjálfshyggju sem Wigner og aðrir sem sannfæra sig um að það séu afskipti mannshugans sem séu orsök mælingar í skammtafræði .
Hluti af vandamálinu er sjálft orðið ' mæling » því það vísar til mannlegra afskipta .
Heisenberg lagði til að í staðinn myndi orðið ' atburður » vera notað en ég er hræddur um að [ orðið ] mæling sé svo samofið öllu eðlisfræðilegu tungutaki að við sitjum uppi með það .
Og þegar öllu er á botninn þá mun ekkert hringl með orðalag kveða þennan draug niður . »
Þó það séu margar mismunandi túlkanir sem reyna að leysa vandann um kött Schrödingers hefur engum tekist að leysa hann að fullu og margir hallast að því að skársta lausnin sé hálfdauði kötturinn .
Þó sumum takist að forðast hálfdauða köttinn þá leysa þær ekki hinn undirliggjandi vanda sem tengist mælingunni .
Þangað til betri túlkun finnst sitjum við uppi með Kaupmannahafnartúlkunina og hálfdauðan köttinn sem er hluti af henni .
Það er því vel hægt að skilja hvernig Schrödinger leið þegar hann sagði um skammtafræði : « Mér er í nöp við hana og ég sé eftir því að hafa komið nálægt henni . »
3.5 MARGRAHEIMATÚLKUNIN Margraheimatúlkunin , eða MWI túlkunin er túlkun sem sumir fræðimenn sviðsins vilja halda fram að leysi allar þversagnir skammtafræðinnar .
Samkvæmt hennir er hverri einustu mögulegu niðurstöðu hvers einasta atburðar leyft að vera skýrt skilgreindri eða að eiga sér sinn eigin heim .
Hún var sett fram af Hugh Everett árið 1957 og segir að í hvert skipti sem mæling fari fram , skiptist allur alheimurinn í eins marga hluta og mögulegar útkomur mælingarinnar eru .
Hver möguleg útkoma á sér því sinn eigin alheim en allir heimarnir eru nákvæmlega eins að öllu öðru leyti .
Ólík vísindaskáldsögum þar sem talað er um samliggjandi alheima , þá er enginn möguleiki á því að þessir heimar víxlverki eða að íbúar þeirra geti haft nokkur samskipti sín á milli .
Þó þessi kenning skapi óteljandi fjölda heima , þá leysir hún vandann um kött Schrödingers .
Í stað eins kattar höfum við nú tvo og annar þeirra er dauður en hinn er á lífi .
Þessi kenning leysir þó ekki vandann um mælingu .
Ef alheimurinn margfaldast í hvert skipti sem um fleiri en einn möguleika er að ræða , þá myndum við ekki sjá hvernig ein rafeind fer í gegnum bæði götin í tilrauninni sem sagt var frá hér að ofan .
Það er vegna þess að samkvæmt MWI túlkuninni myndi rafeindin fara í gegnum annað gatið í okkar heimi en í gegnum hitt í öðrum og það væri algjörlega útilokað að verða vitni að atburðum í tveimur heimum í einu .
Margraheimatúlkunin hefur ekki náð mikilli fótfestu , meðal annars vegna þess að þetta er ein af þeim kenningum sem aldrei verður hægt að staðfesta .
En þrátt fyrir að hljóma ótrúlega þá er hugmyndin um marga heima síður en svo talin vera galin í nútíma eðlisfræði .
Nú eru til kenningar sem kveða á um það að ótalmargir « heimar » séu sífellt að fæðast í umhverfinu allt í kringum okkur en um leið og þeir fæðast fari þeir inn í sína eigin vídd og því sé útilokað fyrir okkur að rannsaka þá nokkurn tíman þar sem þeir eru á öðru tilverustigi .
3.6 SKAMMTASJÁLFSMORÐ Skammtasjálfsmorð er hugtak sem fundið var upp í tengslum við þankatilraun í skammtafræði , sem Hans Moravec setti fram árið 1987 og Bruno Marchal árið 1988 hvor í sínu lagi .
Hún var þróuð af Max Tegmark árið 1998 og henni er ætlað að greina á milli Kaupmannahafnartúlkunarinnar og Margraheimatúlkunar Everetts .
Hún er tilbrigði við þversögnina um kött Schrödingers og snýst um að skoða þá tilraun frá sjónarhorni kattarins .
Í tilrauninni situr eðlisfræðingur fyrir framan hlaðna byssu sem hleypir af skoti þegar tiltekið efni hrörnar .
Í hvert skipti sem tilraunin er framkvæmd eru helmings líkur á að skot hlaupi úr byssunni og drepi eðlisfræðinginn .
Ef Kaupmannahafnartúlkunin er rétt , þá mun eðlisfræðingurinn á endanum fá í sig skot og deyja .
Ef margraheimatúlkunin er rétt þá mun eðlisfræðingurinn skiptast á milli tveggja heima í hvert skipti sem tilraunin er framkvæmd og í öðrum þeirra deyr hann en í hinum lifir hann .
Þeim mun oftar sem tilraunin er framkvæmd þeim mun fleiri heimar verða til .
Í þeim heimum þar sem eðlisfræðingurinn deyr , þar hættir hann að vera til .
En frá sjónarhorni lifandi eðlisfræðingsins mun tilraunin halda áfram út í hið óendanlega án þess að hann deyi því á hverri grein mun hann alltaf aðeins sjá niðurstöðurnar í þeim heimi þar sem hann lifir tilraunina af .
Það þýðir að ef margraheimatúlkunin er rétt þá mun eðlisfræðingurinn taka eftir því að hann deyr aldrei .
Því miður getur hann aldrei sagt frá því vegna þess að frá sjónarhorni utanaðkomandi áhorfanda eru líkurnar á lífi og dauða alltaf þær sömu hvort sem um Kaupmannahafnartúlkun eða margraheimatúlkun er að ræða .
Útúrdúr við þessa hugmynd gefur í skyn umdeilda útkomu sem kallast skammtaódauðleiki en hún er sú að ef margraheimatúlkunin sé rétt þá geti meðvitaður athugandi aldrei raunverulega dáið því hann lifi alltaf af í öðrum heiminum .
3.7 ENGIN VANDAMÁL Sú skoðun á sér einnig marga fylgismenn að í raun séu engin vandamál tengd skammtafræðinni .
Sú afstaða greinist í tvo hópa ; annars vegar eru það þeir sem finnst heimspekilegar vangaveltur ekki skipta neinu máli og hins vegar þeir sem halda því fram að með því að nálgast viðfangsefnið á annan hátt sé hægt að komast hjá öllum vandamálum .
Jakob Yngvason er einn þeirra sem aðhyllast seinni afstöðuna en hann telur helstu ástæðu ruglings í skammtafræði vera að finna í uppsprettu hugtaka hennar sem að sjálfsögðu eru öll mannanna verk .
Hann segir að skammtafræði sé stundum sett þannig fram að hún virðist mun dularfyllri en hún þurfi að vera og því til stuðnings nefnir hann nokkur atriði og lausnir þeirra : Fyrst nefnir hann þá skoðun að « athugandinn » gegni allt öðru og meira hlutverki í skammtafræði en í öðrum kenningum eðlisfræðinnar .
Þessu mótmælir hann með þeirri staðreynd að auðveldlega megi kenna tölvum að framkvæma þær mælingar sem nauðsynlegar séu í skammtafræði og því séu niðurstöður hennar á engan hátt undir mannlegum « athuganda » komin .
Í hinum risavöxnu rannsóknastöðvum í öreindafræði , t.d. CERN í Genf , eru daglega gerðar milljónir mælinga án þess að nokkur maður komi nærri .
Í þessum tilvikum virðist ' þekking athugandans » ekki koma málinu hið minnsta við . »
Í öðru lagi nefnir hann þá skoðun að bylgjujöfnur skammtafræðinnar vísi til ástands einstakra kerfa ( « agna
) og að þessar bylgjujöfnur breytist snögglega á ófyrirsjáanlegan hátt í eiginföll tiltekinnar mælistærðar þegar « athugun » fer fram .
Hann segir að samkvæmt þessu viðhorfi lýsi bylgjujafnan ekki kerfinu sjálfu heldur þekkingu « athugandans » á kerfinu .
En þekking athugandans breytist auðvitað snögglega þegar hann verður var við niðurstöðu mælingar .
Í þriðja lagi er það svo sú skoðun að « óvissa » mæligilda í skammtafræði stafi af ófyrirsjáanlegum truflandi áhrifum mælitækja , þar á meðal athuganda , á kerfið sem verið er að athuga .
Óvissulögmál Heisenbergs hefur sannað að óvissan er óaðgreinanlegur hluti af eðli efnisheimsins .
Að öllu samanlögðu sýnist mér því að um tvo kosti sé að ræða þegar skammtafræði er túlkuð .
Annars vegar tölfræðilegu túlkunina þar sem aldrei er þörf á að tala um bylgjuföll einstakra kerfa .
Hins vegar túlkun þar sem litið er svo á að hvert einstakt kerfi hafi ákveðið bylgjufall .
Þá verða menn að sætta sig við þversagnir sem fylgja « samdrætti bylgjupakkans » [ ... ] .
Ég er sjálfur ekki í nokkrum vafa um hvorn kostinn ég álít skynsamlegri . »
3.8 SKAMMTAFRÆÐI OG GUÐ « Vísindi án trúarbragða eru léleg .
Trúarbrögð án vísinda eru blind . »
Þetta sagði hinn trúaði Einstein .
Fyrir trúaða má segja að skammtafræði sýni nýja hlið á Guði .
Hún kynnir til sögunnar heim sem er gjörólíkur hinum sem áður ríkti með sínar ákvarðanlegu föstu reglur og sýnir að líkindi stjórna tilverunni en ekki vissa .
Nokkuð hefur verið gantast með stöðu Guðs í þessum heimi óendanlegra möguleika en sjónvarpskonan og eðlisfræðikennarinn Bernie Hobbs er ein af þeim , en hún segir : « Þegar Guð segir okkur að allir hlutir séu mögulegir , gæti Hún þurft að árétta ' en 99,9999...% þeirra munu ekki eiga sér stað í þínum alheimi '
Sumir , þar á meðal Einstein , áttu erfitt með að sætta sig við að alheimur Guðs væri svo tilviljanakenndur , en áður hafði mörgum verið gróflega misboðið yfir kenningum Laplace um fullkomlega löggengan heim , sem útilokaði Guðlega íhlutun .
Allnokkrir eðlisfræðingar hafa velt fyrir sér tengslum skammtafræði og Guðs og í nokkrum skólum erlendis eru til sérstakar deildir sem fjalla um tengsl Guðs við náttúruvísindi .
Þó fylgir sá böggull skammrifi að í hvert sinn sem eðlisfræðingur minnist á Guð eða aðrar dulfræðilegar afleiðingar er hann umsvifalaust talinn léttgeggjaður af mörgum samstarfsmönnum sínu .
Og næstum því undantekningalaust bætist viðaukinn « umdeildur heimspekingur » í starfslýsinguna .
Því þora eflaust færri út á þessar slóðir en vildu , en eins og áður sagði , hafa fæstir fræðimenn annarra greina næga þekkingu á skammtafræði til að kryfja hana og því er það verk eðlisfræðinga að takast á við hinar ýmsu hliðar fræðanna .
Dr. Robert Russell , eðlis- og guðfræðingur er stjórnandi og stofnandi náttúruvísinda- og guðfræðideildar Berkley háskóla í Bandaríkjunum .
Hann hefur tengt skammtafræði við virka umræðu innan guðfræðisamfélagsins um það hvort Guð starfi beint ( e. subjective ) eða óbeint ( e. objective ) .
« Menn hafa velt því fyrir sér hvort það geti verið annað en Guð almáttugur sem geti þróað svo ótrúlega nákvæmt kerfi og það sem finna má í lögmálum náttúrunnar , en [ Hann ] hafi einmitt síðan ákveðið að láta sköpun sína óáreitta .
Sú hugmynd er oft nefnd deus abscondicus eða hinn huldi Guð . »
Nálgun Dr. Russells á guðlega forsjón er með svipuðum hætti , en hann leggur til að Guð skerist ekki í leikinn með því að sveigja náttúrulögmálin heldur noti mátt sinn óbeint .
Þessa afstöðu styður hann með því að benda á það að skammtafræði breyti lögmálinu um orsök og afleiðingu og því sé orsök og afleiðing gjörða Guðs með öðrum hætti en við eigum að venjast .
Hann segir skammtafræði einnig hafa athyglisverðar afleiðingar fyrir « sköpunar / þróunar » rökræðurnar .
« Frá guðfræðilegu sjónarhorni getum við bætt við þá skoðun að Guð hafi skapað heiminn með lögmálum og möguleikum , þeirri fullyrðingu að sú regla sem Guð skapi sé regla skammtaóreiðu .
Í stað þess að segja að Guð skapi reiðu úr óreiðu , er hægt að segja frá skammtafræðilegu sjónarhorni að ein leið Guðs til að skapa reglu í heiminum sé með því að skapa eiginleika óreiðu .
Það væri þá svo sannarlega um sífellda sköpun að ræða !
Frægasti núlifandi eðlisfræðingur heims , Stephen Hawking , hefur einnig velt þessu máli nokkuð fyrir sér .
Í gríðarlega vinsælli bók sinni Sögu tímans fjallar hann um hlutverk Guðs í nútímavísindum .
Hawking hefur helgað leitinni að einni allsherjarkenningu sem samþætti afstæðiskenninguna og skammtafræði líf sitt .
Hugmyndin um eina allsherjarkenningu minnir óneitanlega svolítið á hugmyndir Laplace sem minnst var á í upphafi , en Hawking gengur ekki svo langt að telja slíka kenningu geta sagt fyrir um allt sem gerðist í heiminum .
Margir hafa hafnað möguleikanum á allsherjarkenningu vegna þess að hún « bryti í bága við frelsi Guðs til að skipta um skoðun og hlutast til um atburði hér í heimi . »
En Hawking hafnar þeirri hugmynd að Guð skipti um skoðun á þeim forsendum að hún sé rökvilla og segir að Ágústínus kirkjufaðir hafi flett ofan af henni á sínum tíma .
« Tíminn er aðeins eiginleiki þess heims sem Guð hefur skapað , Guð er ekki í honum .
Væntanlega vissi hann hvað hann ætlaði sér þegar hann skóp heiminn !
Hawking leggur til að óvissa skammtafræðinnar gæti verið merki um íhlutun Guðs , « en það væri kynleg íhlutun , ekki er sjáanlegt að hún þjóni neinum tilgangi .
Ef um tilgang er að ræða er hann eðli málsins samkvæmt ekki tilviljanakenndur . »
Þrátt fyrir það viðurkennir hann að eitthvað hljóti að búa að baki og « bendir sjálfur á að jafnvel þótt eðlisfræðingar finni einhverja allsherjarkenningu og geti rakið alla sögu tímans þá verði eðlisfræðin aldrei annað en safn af jöfnum og reglum .
' Hvað blæs lífsanda í jöfnurnar og fær þeim heim til að lýsa ? , » spyr hann .
Það er önnur saga . »
Undir lok bókarinnar spyr hann sig því hvað eðlisfræðin geti sagt okkur um « starfshætti » Guðs .
« Hefur samþætta kenningin þann kynngikraft að hún skapi sig sjálf ?
Þarfnast hún skapara , og ef svo er hefur skaparinn þá frekari áhrif á heiminn ?
Og hver skapaði skaparann ? »
Þetta eru óskaplega flóknar spurningar sem menn hafa spurt sig í þúsundir ára .
Þó honum takist ekki að svara þeim núna , þá efast hann ekki um það að rannsóknir á þeim séu samfélagi mannanna mikilvægar .
3.9 NÝJAR OG UMDEILDAR RANNSÓKNIR Stærðfræðilegi eðlisfræðingurinn Roger Penrose hefur á síðustu árum rannsakað þýðingu skammtafræðinnar fyrir mannlega meðvitund og sálina .
Hann er gjarnan talinn vera annar tveggja núlifandi eðlisfræðirisa ásamt Stephen Hawking .
Báðir hafa þeir fengið ógrynni verðlauna fyrir fræðastörf sín og eru heiðursprófessorar í skólum víða um heim .
Hluta frægðar þeirra má svo rekja til þess að þeir hafa gefið út vinsælar bækur um eðlisfræði og skammtafræði auk þess að hafa háð rökræður svipaðar þeim sem Bohr og Einstein háðu .
Penrose hefur innan heimspekinnar reynt að útskýra meðvitund með vísun í skammtafræði .
Í bók sinni frá 1989 The Emperor ' s New Mind heldur hann því fram að þekkt lögmál eðlisfræðinnar séu ófullnægjandi til að útskýra fyrirbærið sem kallast meðvitund .
[ ... ] Þar mótmælir hann þeirri skoðun kröftuglega að rökvísi mannshugans sé eins og hvert annað reiknirit og hafnar því að hægt sé að endurskapa hana í tölvu . »
Hann hefur nú sett fram tilgátu sem segir að meðvitundin sé afleiðing skammtaþyngdaráhrifa ( e. quantum gravity effect ) .
Sé kenning hans rétt « getum við ekki aðeins þakkað þyngdaraflinu að við stöndum bókstaflega með báða fætur á jörðinni , heldur einnig að líkamar okkar , líkt og aðrir hlutir , komast eldsnöggt á vel skilgreindan stað í alheimi eftir að hafa sundrast í marga parta . »
Þessari niðurstöðu komst hann að þegar hann reyndi að útskýra hvers vegna öreindir hefðu eiginleika bylgju og gætu teygst út í marga hluta , en að það sama ætti ekki við um menn og stærri hluti .
Rannsóknarspurning hans var : « Hvers vegna er það aðeins hinn smásæi heimur og ekki sá stórsæi , sem býr yfir þessari þverstæðukenndu tvívirkni ? »
Röksemdafærsla hans er á þessa leið : Öreindir og jafnvel atóm og sameindir geta verið á tveimur eða fleiri stöðum á sama tíma .
« Þegar öreindin er í bylgjufasa sínum dreifist hún yfir stærra svæði og virðist vera á mörgum stöðum samtímis .
Síðan falla bylgjurnar saman í upprunalega öreind .
Þetta hefur ekkert með manneskjuna eða athuganir hennar að gera - öreindin skiptir aðeins um birtingarform . »
Munurinn á manneskju og einni öreind felst aðallega í magni efnis , en með auknum massa , eykst þyngdarkrafturinn .
« Stórir hlutir sýna aldrei sín mjúku bylgjuform , en örsmáir gera það .
Þar sem stærð skiptir greinilega máli gerir Penrose ráð fyrir að þyngdaraflið sé ábyrgt fyrir hinni hlutlægu ástandssmættun . »
Orkan eykst þegar ögn eða hlutur skiptist í tvennt og þar sem allt stefnir í minnstu mögulegu stöðuorku í þyngdarmætti hlýtur það sama að gerast fyrir manneskju sem skyndilega skiptist í tvennt .
Ólíkir hlutar hennar munu óhjákvæmilega hafa mismunandi orku með tilliti til þyngdaraflsins , og því mun hin skipta manneskja « falla » niður í lægsta orkuástand .
Penrose spáir því að það tæki mannslíkamann aðeins brotabrot úr sekúndu að falla aftur saman , meðan rafeind getur haldist í bylgjuformi í milljónir ára .
Hvort tveggja er í samræmi við reynslu okkar .
Nýlega hefur Anton Zeilinger við Vínarháskóla tekist að færa upp á við stærðarmörk þeirra einda sem geta verið á tveimur stöðum í einu .
Þessi austurríski eðlisfræðingur sendi svonefnda kolefnisbolta , stórar sameindir sem eru gerðar úr 60 kolefnisfrumeindum og þar með tröllvaxnir hlutir á mælikvarða skammtafræðinnar , samtímis í tvær áttir .
Á leið sinni í tvær mismunandi áttir , komust boltarnir í svonefnt « ofurástand » .
Þeir voru samtímis á tveimur stöðum .
Zeilinger telur að vel megi halda áfram að færa þessi mörk upp á við , jafnvel svo að um stórsæja hluti eins og lykla eða ketti sé að ræða en Penrose telur hins vegar að þyngdaraflið setji mörkin milli skammtafræðinnar og hinna almennu eðlisfræði .
Markalínan hljóti þá að liggja þar sem hlutir ná þeirri stærð að þyngdaraflið taki að hafa áhrif á þá .
Útdráttur
Í ritgerðinni er fjallað um stjórnsýslu almannavarna .
Á Íslandi eiga almannavarnir sér skamma sögu .
Til glöggvunar er borin saman stjórnsýsla málaflokksins í þremur ríkjum , í því skyni að kanna hvort munur sé á stjórnsýslu eftir stærð þeirra , fólksfjölda , menningu eða sögu .
Auk Íslands er sjónum beint að Danmörku og Bretlandi .
Stjórnvöld í Danmörku og Bretlandi létu fara fram ítarlega skoðun og undirbúning á skipulagi almannavarna áður en lögum var breytt .
Könnuð er stjórnsýsla almannavarna á Íslandi út frá þeirri kenningu að hún sé fremur viðnæm ( reaktiv ) en fornæm ( proaktiv ) .
Tekin eru þrjú dæmi sem orðið hafa til þess að opna stefnuglugga í almannavörnum .
Þau eru eldgosið í Vestmannaeyjum árið 1973 , snjóflóðin í Neskaupstað 1974 og snjóflóðin á Vestfjörðum 1995 .
Viðlagasjóður og síðar Viðlagatrygging komust á dagskrá í eftir 1973 og breyttar reglur um viðbúnað gegn snjóflóðum 1995 .
Niðurstaðan er sú að það ráðist að hluta til af sögunni að hverju almannavarnir beinast í hverju ríki .
Almannavarnir á Íslandi eru viðnæmar .
Menning virðist hafa áhrif í Danmörku og Bretlandi .
Líkindi eru með sögulegum grunni í ríkjunum þremur .
Bretar og Danir eru lengra á veg komnir en Íslendingar í stefnumótunarvinnu .
Kann það að ráðast af stærð ríkjanna og möguleikum þeirra til að veita meira fé til málaflokksins .
Ísland getur lært af hinum ríkjunum tveimur .
Tímabært er að taka málaflokkinn almannavarnir til heildstæðrar endurskoðunar og nýta sér reynslu nágrannaþjóðanna , Dana og Breta í þeim efnum .
Ríkisstjórn Íslands á að hafa frumkvæði að þessu starfi .
Markmið þess hlýtur að vera að taka til gagngerrar endurskoðunar alla þætti almannahættu og hvers kyns vár sem steðjar að íbúum Íslands , hvort heldur er af völdum náttúrunnar , svo sem vegna jarðskjálfta , eldgosa , snjóflóða , flóða , veðurs eða af mannavöldum eins og geislun , eiturefnaslysum eða hryðjuverkum .
Stöðugt þarf að vera vakandi fyrir nýrri vá og geta brugðizt við henni með öllum tiltækum ráðum .
Það verður ekki gert án heildstæðrar stefnu .
Formáli
Í þessari 15 eininga lokaritgerð til meistaraprófs í opinberri stjórnsýslu , Master of Public Administration ( MPA ) , við Félagsvísindadeild Háskóla Íslands verður fjallað um almannavarnir , náttúruhamfarir , sögu þeirra og menningu sem ríkir og ríkt hefur varðandi málaflokkinn á Íslandi , í Danmörku og í Bretlandi .
Viðfangsefnið er valið vegna starfa höfundar , sem starfað hefur rúm 16 ár sem lögreglustjóri og yfirmaður almannavarna , fyrst á Ísafirði í rúman áratug og rúm sex ár á Selfossi , í Árnessýslu .
Ísafjarðarsýslur er þekkt snjóflóðasvæði .
Þar féllu á árunum 1994 til 1995 , þrjú mannskæð snjóflóð sem kostuðu alls 35 manns lífið .
Lögreglustjórar bera ábyrgð á viðbrögðum og björgun samkvæmt gildandi lögum og reglum um almannavarnir .
Árnessýsla er þekkt jarðskjálftasvæði .
Árið 2000 urðu harðir jarðskjálftar á Suðurlandi , enginn lét lífið eða slasaðist alvarlega , en töluvert tjón varð á eignum og námu tjónabætur rúmum 2,6 milljörðum króna .
Enn virðist ekki séð fyrir endann á afleiðingunum því enn eru að koma fram skemmdir á húseignum sem rekja má til skjálftanna .
Er að því kom að velja viðfangsefni til meistaraprófsritgerðar lá beint við að rannsaka frekar þá þætti sem liggja til grundvallar skipulagi almannavarna á Íslandi .
Jafnframt er áhugvert að líta til annarra landa og til framtíðar .
Gerð verður grein fyrir því hvert þessar niðurstöður leiða varðandi hugmyndir um frekari þróun skipulags almannavarna á Íslandi .
Náttúruhamfarir á borð við snjóflóð , jarðskjálfta og eldgos eru nærtækt rannsóknarefni .
Heimurinn tekur stöðugum breytingum og því er brýnt að taka einnig til athugunar hvernig bregðast skuli við annars konar ógn sem steðja kann að Íslandi og Íslendingum framvegis .
Enginn sem upplifir mannskæð snjóflóð í návígi og björgunarstörf , úrvinnslu afleiðinga þeirra , er ósnortinn og samur á eftir .
Þá blasir við hve mikilvægt það er að efla viðbúnað með öllum mögulegum ráðum .
Máltækið segir að byrgja skuli brunninn áður en barnið dettur ofan í hann .
Það er kjarni alls viðbúnaðar að koma í veg fyrir ófarir og slys .
En það krefst mikils .
Stefnumótun byggð á traustum grunni rannsókna og reynslu er afar mikilvæg .
Ef vel tekst til skiptir hún sköpum .
En það er ekki áhlaupaverk og jafnframt stöðug og þrotlaus vinna , samvinna margra innan og utan stjórnsýslunnar .
Tilgangurinn hlýtur að vera að hafa skarpa sýn á viðfangsefnið , vita hvert á að stefna og móta skýr , raunhæf markmið þannig að unnt verði að koma í veg fyrir manntjón og eignatjón og koma til bjargar eins skjótt og unnt er þegar áfall hefur dunið yfir .
Tækni og kunnátta manna í upphafi 21. aldar er mikil og engan veginn sambærileg við það sem var fyrr á öldum .
Hvort tveggja á að nýta í þessu skyni .
Ekki hefur farið mikið fyrir rannsóknum á sviði stjórnsýslu og skipulagi almannavarna á Íslandi .
Leitað hefur verið fanga í lögum , lagafrumvörpum , ásamt greinargerðum , og umræðum um þau á Alþingi .
Ritaðar heimildir eru fáar nema annálar og fyrst og fremst lýsingar á náttúruhamförum , en síður hvernig kerfisbundið var brugðist við þeim .
Þær íslenzkar heimildir sem stuðzt verður við eru meðal annars meistaraprófsritgerð Ásthildar Elvu Bernharðsdóttur , um afleiðingar snjóflóðanna í Súðavík og á Flateyri , árið 2000 , grein hennar og Gunnars Helga Kristinssonar , um kúltúrkenningar í áfallastjórnun , árið 2000 og ritgerð undirritaðs sem gerð var á námskeiði í opinberri stjórnsýslu 1 , haustið 1999 og var síðar birt , lítið breytt , í tímaritinu Sveitarstjórnarmálum , árið 2001 .
Einnig verður vitnað til aðila sem haft var samband við á fundum , símleiðis eða með tölvupósti , auk ýmissa erlendra heimilda .
Færi ég heimildarmönnum öllum beztu þakkir .
Sérstakar þakkir fá Gunnar Helgi Kristinsson , prófessor , fyrir hans leiðsögn , Þórdís Jónsdóttir eiginkona mín fyrir einstakt umburðarlyndi , fjölskylda mín og samstarfsfólk fyrir einstaka þolinmæði og skilning .
1 .
Inngangur Ritgerðin fjallar um samanburð á skipulagi almannavarna Íslands , Danmerkur og Bretlands .
Einnig verður tekinn til athugunar aðdragandi stefnumótunar á sviði almannavarna á Íslandi .
Danmörk og Bretland hafa á undanförnum árum lagt mikla vinnu í nýtt heildarskipulag almannavarna .
Leitast verður við að komast að niðurstöðu um hvort uppbygging almannavarna ráðist af stærð ríkjanna , og er þá miðað við mannfjölda , menningu , sögulegum grunni eða fjárframlögum til málaflokksins .
Hér á eftir verður gerð grein fyrir vinnu Dana og Breta í þeim efnum .
Reynt verður að skýra mun á almannavarnaskipulagi ríkjanna , reynist hann vera fyrir hendi og af hverju hann stafar .
Íslendingar hafa löngum litið til nágrannaríkja þegar að því kemur að semja ný lög .
Einkum hafa Norðurlönd orðið fyrir valinu þegar leitað er fyrirmynda .
Stjórnsýsla almannavarna byggir á settum lögum Athugað verður hvort fremur eigi við smáskrefakenning Lindblom eða heildstæðar kenningar Simon .
Skoðaðar verða kenningar Kingdon um það hvenær mál komast á dagskrá .
Leitað verður mögulegra skýringa , menningarlegra , sögulegra og pólitískra , auk stefnumótunarskýringa .
Hafa verður í huga að almannavarnir eru viðfangsefni bæði ríkisstjórnar og sveitarstjórna og verður samþætting þeirra athuguð .
Eftir snjóflóðin á Vestfjörðum 1995 komst stjórnsýsla almannavarna á dagskrá ríkisstjórnar og Alþingis .
Skipulag viðbúnaðar gegn snjóflóðum hafði verið ófullnægjandi .
Manntjón var mikið og eignatjón einnig .
Stjórnvöld tóku málaflokkinn til endurskoðunar varðandi viðbúnað .
Sett var viðmið um ásættanlega áhættu íbúa á eigin heimilum .
Borið verður saman það skipulag og uppbygging sem ríkir á Íslandi , sem er lítið og fámennt ríki með um 313.000 íbúa , Danmerkur með um 5,5 milljónir og Bretlands sem hefur um 61 milljón íbúa .
Tvö eru í Evrópusambandinu og Ísland eitt utan þess .
Því má að lokum velta fyrir sér hvort það hefur áhrif á skipulagið í stærri ríkjunum tveimur að þau eru í Evrópusambandinu ?
Það er yfirlýst stefna dönsku ríkisstjórnarinnar að efla samstarf á milli héraða í Danmörku og milli landa á grunni Evrópusambandsins og innan Atlantshafsbandalagsins , North Atlantic Treaty Organization ( NATO ) .
Í Bretlandi og Danmörku er her en ekki á Íslandi .
Það kann að skipta miklu að rækta alþjóðlegt samstarf einkum á sviði tækninnar .
Ísland er mun fámennara en hin ríkin tvö .
Hlutfall íbúa á Íslandi er um 0,5% af íbúum Bretlands og 5,5% af íbúum Danmerkur .
Aðstæður eru einnig aðrar og nægir að líta til þess að tvisvar á rúmu ári hafa yfirvöld í Bretlandi þurft að glíma við hryðjuverk , hinn 7. júlí 2005 voru lestir og strætisvagn sprengd upp í London og 10. ágúst 2006 voru 24 hryðjuverkamenn handteknir grunaðir um að ætla að sprengja að minnsta kosti 10 farþegaflugvélar á leið frá London til Bandaríkja Norður-Ameríku .
Meginverkefnið er samanburður á því kerfi sem gildir í hverju ríki fyrir sig og það að draga ályktanir af því sem ráða má af stærð ríkjanna og umfangi ásamt því að líta til sögunnar .
Hugtök eru nauðsynleg til að skilgreina viðfangsefnið .
Allt verður að hafa eitthvert heiti .
Miklu skiptir að fara yfir notkun hugtaka og hafa skal í huga að þýðingar ýmissa þeirra eru höfundar og fylgja þá heiti þeirra á annaðhvort á dönsku eða á ensku til að einfalda samanburð .
Með viðbúnaði er átt við undirbúning til að mæta áföllum , komast hjá tjóni og halda afleiðingum í lágmarki .
Með viðbragði er átt við þær aðgerðir sem fara í gang þegar áfall hefur orðið .
Að bregðast við táknar hér þau viðbrögð og ráðstafanir sem er gripið til þegar menn standa frammi fyrir vanda sem viðbúnaðarskipulag hefur ekki ráðið við .
Með « reactive » er átt við viðnæma háttsemi eða viðbragð sem kemur eftir á .
Með « proactive » er átt við frumnæma háttsemi eða það að hugsa fyrir því hvernig mæta skuli óorðnum atburðum með sem beztum undirbúningi .
Hér á eftir verða íslenzku heitin notuð .
Á Íslandi er talað um almannavarnir ( e : Civil Defence eða Civil Protection ) .
Í Danmörku heitir stofnunin sem fer með hlutverk líkt almannavörnum á Íslandi , Beredsskabsstyrelsen .
Á íslenzku verður hún nefnd Viðbúnaðarstjórnin .
Heitið vísar til þess að hlutverk hennar sé það að stjórna viðbúnaði og skipleggja viðbrögð við atburðum , sem orðið hafa eða líklegt er að verði .
Í Englandi heitir stofnunin sem annast samsvarandi hlutverk , UK Resilience , og talað er um « civil contingency » .
Resilience útleggst á íslenzku sem þanþol eða teygja og vísar til þess hver þolmörk eru eða geta orðið og starfar stofnunin með öðrum stofnunum brezka ríkisins þar með talið MI5 , brezku leyniþjónustunni .
Civil contingency þýðir óvissa , atburður eða ástand sem er undir einhverju öðru komið , óvænt eða ófyrirséð atvik , eitthvað sem kann að bera að höndum .
Það vísar til þess að um sé að ræða óvissuástand , sem ekki er hægt að ráða við með fullnægjandi hætti .
Strax verður dregin sú ályktun að hlutverk og uppbygging þessara stofnana í Danmörku og Bretlandi sé víðtækara en gildir á Íslandi .
Höfuðstöðvar Viðbúnaðarstjórnarinnar ( d : Beredskabsstyrelsen ) í Danmörku , sem nú annast samræmingu viðbragðsþjónustu og björgunar , voru heimsóttar hinn 10. apríl 2006 og rætt var við forsvarsmenn stofnunarinnar , sem gáfu ýtarlegar upplýsingar og staðfestu það sem hér kemur fram .
Var það gert til að afla nánari upplýsinga þær breytingar sem gerðar höfðu verið i Danmörku til þess að bæta skipulag almannavarna .
Almannavarnir og skipulag þeirra á Íslandi þarf að taka til endurskoðunar og taka mið af því sem tíðkast í öðrum löndum .
Stríð og einkum náttúruhamfarir eru sögulegur grundvöllur skipulagsins á Íslandi .
Íslendingar hafa treyst á önnur ríki til að fást við varnir Íslendinga með þátttöku sinni í NATO og varnarsamningi við Bandaríkin .
Danska ríkisstjórnin leggur mikla áherzlu á að efla samskipti viðbragðsaðila í Danmörku og samstarf við aðrar þjóðir í þeim efnum eins og fram kemur í hinu stefnumarkandi riti « Et robust og sikkert samfund - Regerings politik for beredskabet i Danmark . »
Hið sama er uppi á teningnum hjá Bretum .
Þeir breyttu fyrra skipulagi sem kennt er við Civil Defence í UK Resilience og líkist það nú því kerfi sem er í Danmörku .
Á heimasíðu UK Resilience mátti strax lesa um hryðjuverkaógnina vegna flugsins 10. ágúst 2006 .
Lykilorðið í danska og brezka skipulaginu virðist vera samstarf margra stofnana , þar koma meðal annars að leyniþjónusta Breta , MI5 , í Bretlandi og herinn í Danmörku .
Rannsakað verður í þessum þætti hvaða reglur gilda í hverju ríkjanna þriggja , hvernig þær hafa þróast , að hvaða leyti þær líkjast og að hvaða leyti þær eru frábrugðnar .
Haft var samband við báðar stofnanir með tölvupósti og í síma og óskað eftir því að bent yrði á ritaðar heimildir .
Þau svör fengust að afar lítið væri til af útgefnu efni um almannavarnir í Danmörku og Bretlandi umfram það efni sem birt er á heimasvæði viðkomandi stofnana á netinu .
Stuðzt er við þær útgáfur sem til eru á netinu frá UK Resilience og Viðbúnaðarstjórnarinnar í Danmörku , á vefsíðum viðkomandi stofnana .
Leiðbeiningar fengust um , að þar væri heimildir um starfsemi stofnananna að finna og þær reglur sem um þær giltu og framkvæmd starfa á þeirra vegum .
Fræðileg skrif um almannavarnir eru samkvæmt þessu lítil í Danmörku og Bretlandi .
Talsverðan fróðleik er að finna á heimasíðu UK Resilience og tengingum út frá henni inn á síður bæði brezku ríkisstjórnarinnar ( e : Home Office ) og síður staðbundinna stjórnvalda .
Leitað var upplýsinga um grundvöll laganna , reglugerðir og fyrirmæli sem um starfsemi almannavarna gilda í ríkjunum þremur og þá hugsun og stefnu sem býr að baki þeim .
Breytingar voru gerðar á skipulagi almannavarna á Íslandi eftir 1995 , einkum varðandi snjóflóð og snjóflóðavarnir .
Í ritgerð frá árinu 2001 , sem birtist í tímaritinu Sveitarstjórnarmál um almannvarnir , var kafað nokkuð í bakgrunn laga um almannavarnir og verður við það stuðzt hér varðandi sögulega tilurð laganna .
2 .
Almannavarnir á Íslandi , í Danmörku og í Bretlandi Hér á eftir verður fjallað um skipulag almannavarna í ríkjunum þremur , Íslandi , Danmörku og Bretlandi .
Sagt verður frá lagagrundvelli í ríkjunum þremur og gerð grein fyrir því með hvaða hætti framkvæmd almannavarna er háttað í hverju ríki fyrir sig .
Fyrst verður gerð grein fyrir skipan mála á Íslandi .
2.1.
Skipulag almannavarna á Íslandi Á Íslandi er skipulag almannavarna byggt á lögum nr. 94/1962 um almannavarnir .
Dómsmálaráðherra stjórnar almannavörnum fyrir hönd ríkisstjórnar Íslands .
Upphaflega voru fyrstu skrefin varðandi skipulagningu þess sem hér er nefnt almannavarnir , stigin til að takast á við ógn af loftárásum þýzka flughersins í seinni heimsstyrjöldinni á árunum 1940 til 1941 .
Fyrstu lögunum , sem sett voru um það fyrirbrigði sem nefna mætti almannavarnir , nr. 52 , 27 júní 1941 , var ætlað að bregðast við afleiðingum loftárása , einkum í Reykjavík , sem bæði var höfuðborg og stærsta þéttbýlið á landinu .
Nefnd var sett á fót til að skipuleggja og stjórna vörnum og aðgerðum .
Að lokinni heimsstyrjöldinni lifði nefndin áfram að forminu til .
Þar sem ógnin af loftárásum var ekki lengur fyrir hendi skorti í raun tilvistargrunn fyrir starfi hennar .
Samfara Kóreustríðinu 1951 komst málið aftur á dagskrá .
Þá áttu sér stað miklar umræður varðandi hugsanlega og yfirvofandi ógn af stríðsátökum í heiminum og ríkisstjórnin ákvað að nota skipulag loftvarna úr seinni heimsstyrjöldinni .
Umræður um almannavarnir fóru fram á Alþingi í tengslum við afgreiðslu frumvarps er varð til þess að sett voru lög og Loftvarnanefnd Reykjavíkur var komið á laggirnar .
Þá fór í fyrsta sinn fram opinber umræða um að skipulag sem ætlað var til að bregðast við loftárásum kynni einnig að nýtast til að fást við náttúruhamfarir eins og jarðskjálfta , eldgos og snjóflóð .
Það var fyrst á þinginu 1961 til 1962 að alþingismenn veittu lagafrumvarpi brautargengi og það varð að lögum nr. 94/1962 .
Hvatinn að setningu hinna nýja laga var kalda stríðið sem þá geisaði milli stórveldanna Bandaríkja Norður-Ameríku og Sovétríkjanna og óróleiki í heimsmálum ásamt hugsanlegri ógn sem stafaði af kjarnorkustyrjöld og nauðsynlegar ráðstafanir til að mæta þessum aðstæðum .
Tveir erlendir ráðgjafar voru fengnir til aðstoðar , norskur hershöfðingi , sem einnig var yfirmaður norsku almannavarnanna og yfirlæknir danska heilbrigðiskerfisins .
Lítið var fjallað um náttúruhamfarir í lögunum og hvernig yrði tekið á afleiðingum þeirra .
Almannavarnir áttu þó að veita aðstoð samkvæmt fyrirmælum dómsmálaráðherra vegna tjóns af völdum náttúruhamfara .
2.1.1.
Forsaga laga um almannavarnir á Íslandi Þegar skyggnst er í greinargerð með frumvarpinu sem varð að lögum um almannavarnir og umræður á Alþingi við afgreiðslu þeirra kemur í ljós að umræðan snerist fyrst og fremst um viðbrögð við hugsanlegri kjarnorkuvá af völdum stríðs með kjarnorkusprengjum sem þá voru í eigu áður nefndra stórvelda .
Í umræðum á Alþingi um frumvarpið kom meðal annars fram sú skoðun Jóns Kjartanssonar , alþingismanns , að nota mætti lögin og þá aðferðafræði sem þar kæmi fram til að bregðast við náttúruhamförum .
Jón var sá eini sem hafði orð á því við afgreiðslu frumvarpsins .
Að öðru leyti var það afgreitt eins og það komst á dagskrá Alþingis , sem lög er gagnast skyldu gegn hugsanlegri hernaðarógn .
Næst komst málið á dagskrá vorið 1966 .
Alþingismenn lögðu fram þingsályktunartillögu .
Ætlun þeirra var að fá inn ákvæði er sneru að náttúrhamförum og hættu af þeirra völdum .
Tillaga til þingsályktunar var ekki afgreidd .
En dómsmálaráðherra tók málið á dagskrá og lögin voru tekin til endurskoðunar og hlutu samþykki 1967 .
Þá komust í lög ákvæði um viðbrögð við öðrum náttúruhamförum , sérstaklega jarðskjálftum , eldgosum og hafís .
Í lögunum um almannavarnir segir efnislega í 1. gr. , að ætlunin sé að skipuleggja og framkvæma ráðstafanir til að koma í veg fyrir svo sem mögulegt sé að almenningur hljóti líkamstjón sem stafar af hernaðaraðgerðum , náttúruhamförum eða af annarri vá .
Einnig er ætlunin að koma í veg fyrir eignatjón og líkna og aðstoða vegna tjóns sé það ekki á verksviði annarra lögum samkvæmt .
Íslenzka ríkisstjórnin hafði gert samkomulag við Bandaríki Norður-Ameríku árið 1951 um að síðarnefnda ríkið tæki að sér varnir Íslands á þeim ótryggu og óvissu tímum sem þá voru framundan .
Þar kann að vera að finna líklegustu skýringuna á því að málið komst ekki á dagskrá og Alþingi setti ekki ný lög um almannavarnir fyrr .
Áður starfaði stofnun eða sérstök skrifstofa undir heitinu Almannavarnir ríkisins með sérstökum forstöðumanni .
Hver lögreglustjóri er ábyrgur fyrir almannavörnum og er stjórnandi almannavarna í sínu umdæmi , samkvæmt 7. gr. almannavarnalaganna .
Í því er fólgið að sá hinn sami stýrir aðgerðum og er ábyrgur fyrir því að gripið sé til réttra viðbragða í samræmi við aðstæður hverju sinni er þörf gerist .
Fjárhagsleg ábyrgð af rekstri almannavarna hvílir á sveitarstjórnum og felst í því að tryggja að til séu tæki og búnaður sem nauðsynleg eru til bjargar og nægjanlegar birgðir matar og húsaskjól fyrir fólk .
Skipulag almannavarna á Íslandi er mjög háð sjálfboðaliðum eða byggir á aðstoð þeirra , eftir atvikum .
Einkum er það Rauði krossinn , björgunarsveitir og slökkvilið , sem sveitarfélögin standa að og reka , og Landsbjörg , landsamtök björgunarsveita á Íslandi , samkvæmt lögum nr. 94/1962 um almannavarnir .
Samkvæmt ríkjandi skipulagi í samræmi við áðurnefnd lög er lögreglustjóri ábyrgur fyrir stjórn og nýtingu þess mannafla sem sjálfboðaliðar björgunarsveitanna skipa .
Að auki getur hann hvatt til starfa hvern fulltíða mann á aldrinum 18-65 ára telji hann nauðsyn bera til í samræmi við alvöru máls og aðstæður hverju sinni , samkvæmt áðurnefndri 10. gr. laganna .
Ríkislögreglustjóri er stjórnandi Almannavarna ríkisins , með aðsetur í Reykjavík .
Lögunum hefur verið breytt á þann veg að Ríkislögreglustjórinn er ábyrgur fyrir skipulaginu í umboði dómsmálaráðherra .
Almannavarnadeild ríkislögreglustjóra rekur skrifstofu .
Hlutverk hennar , á ábyrgð ríkislögreglustjóra , er að samræma viðbrögð og kynna hinum 15 lögreglustjórum landsins breytingar sem verða kunna á viðbragðsáætlunum og lögum .
Ríkisstjórn Íslands kemur einnig að málum með því að leggja til fé aukreitis og aðstoð Landhelgisgæzlunnar sem á tvö varðskip og eina þyrlu og hefur yfir þremur öðrum þyrlum að ráða .
Björgunarsveitir á Íslandi eru vel búnar tækjum og njóta sérstakrar aðstoðar frá íslenzka ríkinu sem veitir afslátt í formi tolla af stærri tækjum eins og trukkum , jeppum , snjóbílum og björgunarbátum .
Sveitarfélögin bera lögum samkvæmt ábyrgð á aðgerðaráætlunum og neyðaráætlunum í nærsamfélaginu , en það ákvæði laganna hefur ekki orðið að veruleika , því þessar áætlanir hafa ekki verið gerðar .
Þó hafa verið gerðar áætlanir hjá fyrirtækjum sem reka álver á Íslandi á grundvelli gæðastjórnunarstaðla sem þau setja sér .
Skólar og sjúkrastofnanir að minnsta kosti í Reykjavík hafa unnið rýmingaráætlanir á grundvelli laga um brunvarnir .
Ákvæði almannavarnarlaga um neyðaráætlanir hefur ekki verið hrint í framkvæmd með skipulagðri eftirfylgni .
Enginn virðist bera ábyrgð á því að sveitarfélögin standi við skyldur sínar í raun .
Ríkisstjórnin hefur ekki gengið eftir því að þessari skyldu sveitarstjórna sé framfylgt .
2.1.2.
Skipulag og skipurit almannavarna á Íslandi Í stuttu máli má segja að skipulagið byggist á því að lögreglustjórar fari með framkvæmdavald í umdæmunum 15 og stjórni sjálfboðaliðum í björgunarsveitum þegar unnið að er að almannavörnum .
Björgunarsveitirnar þjálfa sjálfar sína liðsmenn og byggja á eigin skipulagi varðandi stjórnun og boðleiðir , en lúta stjórn lögreglustjóra þegar almannavarnaástand ríkir .
Sama gildir meðan annars konar neyðarástand varir .
Stjórnvöld bjóða liðsmönnum björgunarsveita litla formlega menntun .
Það er gert í Danmörku , þar sem Viðbúnaðarliðið ( d : Beredskabet ) ber á formlega ábyrgð á menntun og fræðslu viðbúnaðarliða ( hjálparliða ) sem koma að viðbrögðum við neyðarástandi samkvæmt 48. grein Viðbúnaðarlaga .
Almannavarnanefndir hafa starfað í flestum sveitarfélögum , en reynt hefur verið að fækka þeim svo aðeins ein verði starfandi í umdæmi hvers lögreglustjóra .
Þeir voru 26 á Íslandi , en var fækkað í 15 hinn 1. janúar 2007 með breytingu á lögreglulögum nr. 1996 .
Stefnt er að því almannavarnanefndir verði ekki fleiri en 15 á landinu öllu .
Hlutverk almannavarnanefnda er skilgreint í 8. gr. laganna .
Almannavarnanefndir skulu starfa í öllum sveitarfélögum .
Sveitarstjórnum , sem skipa almannavarnanefndir , er heimilt að semja sín í milli um að skipa í sameiginlegar almannavarnanefndir fleiri en eins sveitarfélags .
Þó er sá fyrirvari gerður að sé sameinað yfir mörk lögsagnarumdæma skal dómsmálaráðherra staðfesta sameiningu og ákveða hvaða lögreglustjóri starfi með nefndinni .
Lögreglustjóri skal starfa með almannavarnanefnd í umdæmi sínu samkvæmt 7. gr. almannavarnalaga .
Að öðru leyti er gert ráð fyrir að til setu í nefndinni veljist lykilmenn sem hafa þann starfa að tryggja öryggi almennra borgara þegar vá steðjar að .
Viðkomandi sveitarstjórnir ákveða fjölda nefndarmanna .
Nefndir velja sér sjálfar formann og varaformann .
Sveitarstjórnir bera kostnað við starf nefndanna og geta ráðið starfsmenn til þeirra .
Mynd 1 : Skipurit Almannavarna ríkisins samkvæmt lögum nr. 94/1962 .
Núverandi skipurit almannavarna á Íslandi er sýnt hér á mynd 1 .
Skipuritið sýnir glöggt að almannavarnir heyra undir ríkisstjórn Íslands .
Það sýnir einnig hlutverk hinna ýmsu þátta stjórnsýslunnar í skipulagi almannavarna á Íslandi .
Á myndinni sést ríkisstjórnin efst , sem æðsti stjórnandi almannavarna á Íslandi og svo dómsmálaráðherra til vinstri og heilbrigðisráðherra til hægri .
Ríkisstjórnin er fjölskipað stjórnvald , þar sem hver ráðherra um sig fer með sitt ráðuneyti og ber á því stjórnsýslulega ábyrgð .
Ríkislögreglustjórinn og verkefni hans eru neðan við til vinstri .
Almannavarnaráð er óbeint tengt ríkisstjórninni .
Lögreglustjórar hafa hlutverk í umdæmum sínum og tengjast beint ríkislögreglustjóra .
Þar fyrir neðan eru almannavarnanefndir í héraði .
Lengst til hægri er heilbrigðisráðherra , því næst landlæknir , sóttvarnalæknir og heilbrigðisstofnanir .
Neðst koma svo verkefni þau er leysa skal á hverju verksviði .
Landlæknir fer með verkefni samkvæmt 5. gr. almannavarnalaga .
Um er ræða stjórn þeirra þátta almannavarna sem snerta málefni heilbrigðisstofnana , læknismeðferð , auk hjúkrunar sjúkra og særðra .
Á verksviði landlæknis er forvarnir , leiðbeiningar og almannafræðsla varðandi málefni sem ógna heilsu manna .
Sóttvarnalæknir fer með stjórn sóttvarna .
Forráðamönnum heilbrigðisstofnana ber að fara að tilmælum landlæknis við undirbúning ráðstafana sem nauðsynlegar eru til að geta veitt sjúkum og særðum móttöku á hættutímum .
Þeim er einnig skylt að taka þátt í undirbúningi að stofnun og rekstri varasjúkrahúsa .
Ríkislögreglustjóra er ætlað í samráði við almannavarnaráð samkvæmt 6. gr. almannavarnalaga að sjá um heildarskipulagningu og framkvæmd þeirra þátta sem heyra undir ríkisvaldið .
Helztu verkefni eru fjarskiptamál milli lögregluumdæma , vöktun og hættumat í samráði við hlutaðeigandi stofnanir , geislaviðbúnaður í samvinnu við Geislavarnir ríkisins , viðbúnaður við mengunaróhöppum í samvinnu við Umhverfisstofnun og landlæknisembættið , dýrasjúkdómum ásamt aðgerðum í samræmi við Landbúnaðarstofnun ef um almannaheill er að ræða og forvarnir hvers konar , auk viðvarana vegna yfirvofandi eða viðvarandi hættuástands , allt í samráði við hlutaðeigandi stofnanir .
Einnig er ríkislögreglustjóra skylt að sjá um leiðbeiningar og almenningsfræðslu , samhæfingu á þjálfun og fræðslu yfirmanna og leiðbeinenda , auk eftirlits og umsjón með ráðstöfunum á svið almannavarna vegna æðstu stjórnar landsins í samræmi við nánari reglur settar af ráðherra .
Hann skal og halda yfirlit um björgunarbúnað og staðsetningu hans , skipuleggja og sjá um yfirstjórn flutnings fólks af hættusvæðum ásamt aðstoð milli umdæma og aðstoð ríkisstofnana og umsjón með almannavörnum í héraði .
Loks sér ríkislögreglustjóri um ráðstafanir sem ráðherra ákveður í samráði við hann .
Hlutverk almannavarnanefnda samkvæmt 9. gr. er að skipuleggja og annast björgunar- og hjálparstörf vegna hættu eða tjóns sem orðið hefur vegna hernaðarátaka , náttúruhamfara eða af annarri vá .
Hlutverk þeirra er að útbúa áætlanir um skipulag almannavarna í samvinnu við ríkislögreglustjóra og almannavarnaráð .
Helztu ráðstafanir sem þær skulu sjá um í umdæmum sínum í samræmi við nánari reglur settar af ráðherra eru að skipuleggja og samræma hjálparstarf og hjálparlið , þjálfun þeirra og búnað , hafa eftirlit með einkavörnum í íbúðarhúsum , atvinnufyrirtækjum og stofnunum og annast leiðbeiningar á því sviði .
Þeim er ætlað að sjá um byggingu , búnað og rekstur opinberra öryggisbyrgja samkvæmt áætlun samþykkti af ráðherra , sjá uppbyggingu og rekstur stjórnstöðvar og skipuleggja og byggja upp fjarskipti innan umdæmis , auk birgðasöfnunar og rekstur birgðastöðva .
Þær skulu einnig annast undirbúning og aðstoð vegna brottflutnings fólks og móttöku fólks af hættusvæði , auk annarra ráðstafana sem ráðherra ákveður að fengnum tillögum ríkislögreglustjóra .
2.2.
Skipulag almannavarna í Danmörku Skipulagi almannavarna í Danmörku er á annan veg farið en á Íslandi .
Þar er ein stofnun , Viðbúnaðarstofnunin ( d : Beredskabet ) , sem hefur mun víðtækara hlutverk en Almannavarnadeild ríkislögreglustjóra .
Undir stofnunina falla allir viðbragðsaðilar í Danmörku og hún ber ábyrgð á öllu viðbúnaðarskipulagi .
2.2.1.
Almennt um viðbúnaðarskipulag Um almannavarnir í Danmörku gilda lög sem sett voru í árslok 1992 eftir talsverðar umræður á danska löggjafarþinginu .
Þau nefnast viðbúnaðarlögin ( d : Beredskabsloven ) .
Í 1. gr. þeirra fjallað um tilgang þess björgunarviðbúnaðarskipulags , sem lögin mæla fyrir um , en því er ætlað að koma í veg fyrir , takmarka og afstýra tjóni á fólki , eignum og umhverfi þegar slys og hamfarir verða .
Undir lögin falla viðbúnaður og viðbrögð þegar stríðsaðgerðir standa eða yfir vofir hætta á þessum atburðum .
Björgunaraðgerðum sem gripið er til eftir að áföll eða slys hafa orðið er ætlað að koma í veg fyrir og draga úr afleiðingum þess eftir því sem kostur er .
Í Danmörku er Viðbúnaðarstjórnin ábyrg fyrir almannavörnum .
Viðbúnaðarstjórnin heyrði í upphafi undir innanríkis- og heilbrigðisráðuneytið og laut upphaflega Viðbúnaðarlaganna nr. 1054 frá 23. desember 1992 , og tilskipun nr. 219 frá 29. maí 1982 .
Ný stofnlög um viðbúnað voru sett 2004 og við þá breytingu fluttist yfirstjórn Viðbúnaðarstjórnarinnar undir varnarmálaráðherra .
Viðbúnaðarlögin komu í stað áður gildandi laga um almannavarnir , laga um eldvarnir og laga um borgaralega viðbúnaðarliðið .
Æðsta stjórn á björgunarviðbrögðum við yfirvofandi hættu í Danmörku og stjórnun björgunaraðgerða í einstökum sveitarfélögum , er á ábyrgð varnarmálaráðherra á landsvísu .
Það tekur til eftirlits með kjarnorku- og efnafræðistofum .
Varnarmálaráðherra hefur heimild til að nýta björgunarviðbúnað erlendis á friðartímum , í því tilviki að um sé að ræða hamfarir sem valda alvarlegu tjóni eða hafa í för með sér yfirvofandi hættu fyrir fólk , eignir eða umhverfi .
Í Danmörku voru árið 2005 alls 275 sveitarfélög og var björgunarviðbrögðum stýrt af björgunarnefndum sem sveitarstjórnir skipa líkt og gildir um almannavarnanefndir á Íslandi .
Björgunarnefndunum er ætlað að ráða við almennan eldsvoða og aðrar björgunaraðgerðir , ásamt móttöku , skráningu og því að fæða fólk eða annast útdeilingu matar til þeirra sem hafa yfirgefið heimili sín .
Þeim er jafnframt ætlað að fást við aðra ógn af völdum náttúruhamfara .
Sveitarfélögum í Danmörku var fækkað í 98 hinn 1. janúar 2007 .
2.2.2.
Skipulag á friðartímum Á friðartímum samanstendur viðbúnaðarskipulag Danmerkur af sex svæðismiðstöðvum fyrir ríkisbjörgunarsveitir .
Þegar að því kemur að bregðast við afleiðingum stríðsaðgerða eru 40 stærri sveitarfélög fær um að veita umsvifalaus og mun yfirgripsmeiri viðbrögð .
Skipulag kerfisins í Danmörku er grundvallað á dönsku viðbúnaðarlögunum sem skapa lagagrunn sem ætlað er að sameina í eitt viðbúnaðarskipulag alla þá sem koma að björgun .
Niðurstaðan er sú að til verður ein stjórnun viðbragðskerfis á sveitarstjórnarstigi og ein miðlæg á landsvísu .
Með samþættu skipulagi er vísað til kerfis eða uppbyggingar þar sem framkvæmd allra viðbragðsverkefna skuli grundvallast á þeim þáttum sem til staðar eru á friðartímum .
Verkefni á stríðstímum eru eðli máls samkvæmt aðgerðir , gegn alvarlegustu áföllum eða ógæfu , sem búast má við að dynji yfir .
Í grundvallaratriðum er viðfangsefni framkvæmdasviðs að eiga við þrjú stig viðbúnaðarskipulags , undirbúning af hálfu sveitarfélagsins sem unnt er að koma skjótt í framkvæmd með eða án utanaðkomandi stuðnings annarra , þ.e. björgunarliðs eða viðbragðssveita annarra sveitarfélaga , og björgunarskipulag sem ætlað er að takast á við slys sem ná til landsins alls ( stig 1 ) .
Björgunarmiðstöðvarnar sjö og ríkisreknu svæðismiðstöðvarnar sex veita enn frekari aðstoð , í þeim tilvikum að hennar sé talið þörf og er hún þá látin björgunarsveitum í öðrum sveitarfélögum í té ( stig 2 ) .
Komi til þess , í sjaldgæfum tilvikum , að meiri háttar slys verða á landsvísu er aðgerðum hagað svo að fengin er aðstoð ríkisbjörgunarsveitanna ( stig 3 ) .
Sá möguleiki er einnig fyrir hendi að þau stjórnvöld sem hverju sinni bera ábyrgð á björgun , kalli eftir aðstoð frá ríkisbjörgunarsveitunum .
Til viðbótar er sá kostur í boði að unnt sé að gera sérstakan samning við Viðbúnaðarstjórnina annars vegar og svæðismiðstöðvarnar hins vegar , eftir því hvort telst henta betur .
Í Danmörku er herskylda og sú skipan mála hefur í för með sér möguleikann á því að Björgunarsveit ríkisins getur sett á fót og þjálfað varalið á friðartímum , sem hægt er að kalla til , og með því að nýta flota tækja og farartækja getur hún aukið og styrkt verulega björgunarviðbúnað og -viðbrögð þegar neyðarástand ríkir eða jafnvel stríð ; í samræmi við 6. kafla viðbúnaðarlaganna .
Mynd 2 : Skipurit Viðbúnaðarstjórnarinnar í Danmörku .
Samkvæmt skipuriti Viðbúnaðarstjórnarinnar í Danmörku , á mynd 2 , má glöggt sjá hvernig stofnunin starfar .
Hún greinist í þrjár deildir , eftirlits- og ráðgjafarsvið , aðgerðasvið og stjórnunarsvið .
Fyrsta sviðið sér um eftirlit og ráðgjöf , menntun , tölfræði og greiningu .
Annað sviðið sér um aðgerðir , þar á meðal að fást við þau tilvik að geislavirkni og eiturefni séu vandamál .
Stjórnsýslan er á þriðja sviði .
Í þessu tilviki er nauðsynlegt að hafa í huga að slökkvilið runnu inn í Viðbúnaðarstjórnina við tilurð hennar og heyra beint undir stjórn þess .
Stoðdeildir sjá annars vegar um menntun viðbúnaðarliðsins og hins vegar er að finna sex miðstöðvar Viðbúnaðarstjórnarinnar víðs vegar í Danmörku .
2.2.3.
Skipulag og skipurit hamfarastjórnunar í Danmörku Það kemur skýrt fram í flæðiriti á mynd 3 , sem sýnir hvernig neyðarhjálp skal sinnt í Danmörku , að staðarlögregla gegnir lykilhlutverki , líku því sem er að finna í skipulagi almannavarna á Íslandi .
Lögreglan er í nánu sambandi við her og bjargir sveitarfélaga .
Áfallaaðstoð er á ábyrgðarsviði innanríkisráðherra samkvæmt skipulagi eins og sjá má hér á eftir , en myndin er með enskum texta .
Hún skýrir sig sjálf , þar sem tengsl eru augljós og sýnir skipulag sem er nokkuð frábrugðið því er gildir á Íslandi einkum vegna þess að tilteknar eru boðleiðir einstakra viðbragðsaðila .
Flæðiritið er frá því áður en varnarmálaráðherra tók við yfirstjórn Viðbúnaðarstofnunar .
Mynd 3 : Skipurit hamfaraaðstoðar í Danmörku .
Samkvæmt 14. gr. viðbúnaðarlaganna sem eru ný stofnlög með síðari breytingum , fer varnarmálaráðherrann með ákvörðun um skipulag og stærð viðbúnaðarkerfisins .
Jafnframt er staðbundinn lögregla og bæjarstjórar af hálfu sveitarfélaga í lykilhlutverki líkt og á Íslandi .
Þar eru sterk tengsl á milli þessara tveggja héraðsyfirvalda , annars í umboði ríkisstjórnar og hins af hálfu sveitarstjórnarinnar .
2.2.4.
Mannafli og tæki Viðbúnaðarstjórnarinnar Björgunarviðbúnaðarsveitirnar hafa yfir að ráða um 650 starfsmönnum á friðartímum .
Af þeim eru 200 liðsforingjar í her og 100 foringjar utan hers .
Af þeim 1400 mönnum sem skylt er skrá sig til herþjónustu ár hvert , fá 500 sex mánaða þjálfun og hinir 900 hljóta þriggja mánaða þjálfun í svæðismiðstöðvum björgunarsveitanna .
Hver svæðismiðstöð hefur á sínum snærum um það bil 80 herskylda menn .
Ríkisbjörgunarsveitirnar hafa yfir að ráða 650 vélknúnum farartækjum af öllum gerðum auk sérstaklega valinna eða sérmerktra einkabíla sem notaðir verða , ef til brottflutnings kemur .
Viðbúnaðarstofnunin stendur fyrir fjölda æfinga og námskeiða á hverju ári á sviði neyðarstjórnunar , slökkvistarfa , björgunarstarfa , tæknilegra aðgerða , umhverfisaðgerða og svo framvegis , bæði fyrir starfsmenn og sjálfboðaliða úr björgunar- og viðbúnaðarsveitum .
Beredskabsstyrelsens Center Lederuddannelse ( Menntunarmiðstöð leiðtoga ) , stendur fyrir menntun og fræðslu allra sem koma að viðbúnaðarsveitum í Danmörku .
Einnig eru reknir Beredskabsstyrelsens Höjskole og Beredskabsstyrelsens Tekniske skole .
Svo dæmi sé tekið er þjálfun fyrir allt starfslið slökkviliða á ábyrgð Beredskabsstyrelsens Center Lederuddannelse , án tillits til þess hvort um er að ræða slökkviliðsmenn í fullu starfi eða í hlutastarfi .
Auk þess er þeir þjálfaðir sem gegna herskyldu og einnig sjálfboðaliðar .
Sjá hér til hliðsjónar reglugerð um skipan hjálparliðs í Danmörku nr. 107/1969 .
Staðbundnar bjargir eru á ábyrgð sveitarstjórna , staðbundinna stjórnvalda , í samræmi við nákvæma staðla sem innanríkisráðherra setur , en mynd 3 , að framan , sýnir hvernig skipulagið gerir ráð fyrir innbyrðis samstarfi og tengingu einstakra aðila .
Viðbúnaðarlögin veita færi á því að virkja skipulagið eftir því sem þarfir og alvörustig eða alvara þess ástands sem ríkir á hverjum einstökum tíma segir til um .
Útdráttur
Miklar breytingar hafa átt sér stað í umhverfi skipulagsheilda á undanförum árum og hafa þær breytingar ekki síst birst í breyttu sambandi á milli starfsmanna og vinnuveitenda .
Þessar breytingar hafa beint sjónum fræðimanna , stjórnenda og þeirra sem starfa við starfsmannamál að hinum svokallaða sálfræðilega samningi ( e. psychological contract ) en hann felst í huglægum og gagnkvæmum samningi á milli starfsmanns og vinnuveitanda eða skipulagsheildar og lýsir þeim væntingum sem þessir aðilar hafa hvor til annars .
Almennt er álitið að sálfræðilegi samningurinn endurspegli vel það samband sem ríkir á milli vinnuveitenda og starfsmanna og því hefur hann , í kjölfar þessara breytinga , fengið aukna athygli leikra og lærðra undanfarin ár .
Í þessu verkefni er sálfræðilegur samningur starfsmanna á Menningar- og ferðamálasviði Reykjavíkurborgar til umfjöllunar .
Rannsókn var gerð meðal starfsmanna sviðsins og var meginviðfangsefni rannsóknarinnar að kanna hverjar væru væntingar starfsmanna til starfs síns , hvaða þættir hefðu áhrif á þær og hvert viðhorf þeirra væri til ákveðinna atriða sálfræðilega samningsins .
Eins var lögð áhersla á að kanna hvort menntun og staða hefði áhrif á viðhorf starfsmanna og loks hvort forstöðumenn hefðu sömu hugmyndir og starfsmenn um væntingar og viðhorf starfsmanna .
Til að svara þessum spurningum var stuðst við eigindlega og megindlega rannsóknaraðferð .
Viðtöl voru tekin við ellefu einstaklinga , átta starfsmenn og þrjá forstöðumenn og var spurningakönnun send í tölvupósti til þeirra starfsmanna á sviðinu sem hafa tölvupóstfang .
Niðurstöður leiddu í ljós að starfsmenn vilja helst að starf þeirra sé áhugavert , skemmtilegt og fjölbreytt og telja eigin persónuleika hafa megináhrif á væntingar þeirra til vinnunnar .
Stjórnendur töldu að stofnunin sjálf og starf innan hennar væri það sem helst hefði áhrif á væntingar starfsmanna .
Starfsmannastefna Reykjavíkurborgar virtist ekki hafa mikil áhrif á væntingar starfsmanna en hins vegar var það nær samdóma álit viðmælenda að sú umræða sem fer fram í starfsmannasamtölum hefði mikil áhrif þar á .
Á heildina litið reyndist nokkur munur á viðhorfi starfsmanna til mikilvægis ákveðinna atriða sálfræðilega samningsins eftir menntun .
Hins vegar var töluverður munur á skoðun starfsmanna um mikilvægi atriða samningsins og hugmyndum forstöðumanna um mat starfsmanna .
Formáli
Þetta verkefni er 15 eininga lokaverkefni í meistaranámi í mannauðsstjórnun við Viðskipta- og hagfræðideild Háskóla Íslands .
Leiðbeinandi var Gylfi Dalmann Aðalsteinsson , lektor í deildinni .
Vinna við verkefnið hófst í mars 2007 og lauk henni endanlega í ágúst sama ár .
Í verkefninu er sálfræðilegi samningurinn til umfjöllunar .
Rannsókn var gerð á meðal starfsmanna Menningar- og ferðamálasviðs Reykjavíkurborgar .
Leitað var svara við þremur rannsóknarspurningum :
1 .
Hvaða væntingar hafa starfsmenn sviðsins til starfs síns ?
2 .
Hvað mótar væntingar starfsmanna til starfs síns ?
3 .
Hvert er mikilvægi atriða sálfræðilega samningsins að mati starfsmanna ?
Það er einlæg ósk höfundar að verkefni þetta verði til þess að varpa ljósi á mikilvægi sálfræðilega samningsins í samskiptum starfsmanna og skipulagsheilda , og einnig að verkefnið myndi grundvöll fyrir frekari rannsóknir á þessu sviði .
Mig langar að þakka þeim sem komu að og tóku þátt í rannsókn minni kærlega fyrir sitt framlag .
Önnu Torfadóttur , borgarbókaverði og Erlu Kristínu Jónasdóttur , safnstjóra aðalsafns Borgarbókasafns Reykjavíkur , færi ég mínar innilegustu þakkir fyrir ótrúlegan sveigjanleika , alúð og hjálpsemi .
Það má með réttu segja að þær hafi staðið við sinn hluta sálfræðilega samningsins .
Gylfa Dalmann Aðalsteinssyni , leiðbeinanda mínum , þakka ég góða leiðsögn , nytsamar ábendingar og hnitmiðuð svör .
Dögg Árnadóttir og Kolbrún Hauksdóttir , prófarakalesarar verkefnisins , fá mínar bestu þakkir fyrir ötulan og smásmugulegan lestur .
Kristínu Viðarsdóttur þakka ég þýðingu á samantekt og Ingibjörgu Rögnvaldsdóttur , sálufélaga og samstarfsaðila , þakka ég fyrir fjölmargar umræður og skoðanaskipti um verkefnin okkar .
Síðast en ekki síst þakka ég þeim Ómari , Ingunni og Bryndísi fyrir þolinmæði , uppörvun og stuðning .
1 .
Inngangur Á umliðnum árum hafa orðið miklar breytingar í rekstrarumhverfi skipulagsheilda innanlands sem utan .
Skipulagsheild hefur verið skilgreind sem « félagslegur hópur með sameiginleg markmið og er framlagi hvers og eins stýrt í átt að þeim » ( Huczynski , 2007 , bls. 6 ) .
Miklar tækniframfarir , hnattvæðing og aukin samkeppni hafa gjörbreytt veruleika skipulagsheilda og standa fyrirtæki og stofnanir frammi fyrir kröfu um aðlögunarhæfni , sveigjanleika , frumkvæði og hæfileika til að bregðast hratt við .
Þetta umhverfi hraða og breytinga gerir einnig miklar kröfur til starfsmanna og hafa hæfir starfsmenn sjálfsagt sjaldan verið jafn eftirsóttir og mikilvægir .
Árangur og hæfni skipulagsheilda til að auka virði sitt felst í starfsfólkinu og skipulagsheildir sem vilja ná árangri verða að nýta sér þann auð sem felst í starfsmönnum .
Tilvera og samkeppnisforskot skipulagsheilda byggist á hæfum starfskrafti sem er reiðubúinn til að fylgjast með , þróa hæfni sína , bregðast við örum breytingum og sýna af sér aðlögunarhæfni og sveigjanleika .
Miklar breytingar hafa einnig átt sér stað í samskiptum á vinnumarkaði og í stjórnun starfsmanna ekki síst með tilkomu mannauðsstjórnunar .
Mannauðsstjórnun hefur verið skilgreind sem « stefnumiðuð og samfelld nálgun á stjórnun starfsmanna sem miðar að því að þeir , í sameiningu og hver fyrir sig , vinni saman að markmiðum skipulagsheildar » ( Armstrong , 2006 , bls. 3 ) .
Samfara þessum breytingum hefur félögum stéttarfélaga fækkað umtalsvert í hinum vestræna heimi , að Norðurlöndunum frátöldum .
Samskipti starfsmanna og vinnuveitenda fara nú gjarnan fram á mun afmarkaðra svæði og í meira návígi en áður .
Í stað sameiginlegrar kjarabaráttu með stuðningi stéttarfélaga , eiga samskipti og samningar starfsmanna og vinnuveitenda eða fulltrúa þeirra sér stað innan veggja vinnustaðarins í auknum mæli .
Stjórnun starfsmanna og samskipti starfsmanna og vinnuveitenda haldast óneitanlega í hendur .
Óhætt er að segja að gott vinnusamband og ákveðinn samhljómur á milli starfsmanna og vinnuveitanda sé grundvöllur að góðum árangri .
Vinnusambandið lýsir þeim virku tengslum sem eru á milli starfsmanna og vinnuveitenda .
Vinnusambandið hefur verið skilgreint sem pólitískt , efnahags- , laga- , þjóðfélags- og sálfræðilegt samband þar sem starfsmenn láta af hendi tíma í þágu vinnuveitenda í skiptum fyrir laun og aðra umbun ( Lewis , Thornhill og Saunders , 2003 ) .
Þeir þættir sem helst móta sambandið eru þau réttindi sem starfsmönnum eru tryggð í lögum og kjarasamningi ( ef honum er til að dreifa ) , ráðningarsamningur og loks það sem kallað er sálfræðilegur samningur .
Sálfræðilegi samningurinn hefur fengið aukna athygli undanfarin ár , ef til vill ekki síst í ljósi breyttra aðstæðna í umhverfi skipulagsheilda og breyttra samskipta starfsmanna og vinnuveitenda þar sem hann hefur þótt vera mikilvægt og gagnlegt tæki til þess að varpa ljósi á þessar breytingar ( Clutterbuck , 2005 ; Conway og Briner , 2005 ; Cullinane og Dundon , 2006 ; Guest og Conway , 2000 , 2001b ; Millward og Hopkins , 1998 ; Pate , 2006 ) .
Samningurinn lýsir væntingum starfsmanns til skipulagsheildarinnar og þeim væntingum sem skipulagsheild eða fulltrúar hennar hafa til starfsmannsins ( Armstrong , 2006 ; Roehling , 1997 ; Schein , 1976 ; Sims , 1994 ) .
Þessar væntingar geta varðað fjölmörg atriði eins og kaup og kjör , ábyrgð í starfi , vinnuaðstöðu , tryggð og atorku starfsmanna , góða umgengni á vinnustað , starfsöryggi og svo mætti áfram telja .
Einfalt en skýrt dæmi um sálfræðilega samninginn er til dæmis þegar ungum og nýbyrjuðum starfsmanni matvöruverslunarkeðju er sagt að starfsmönnum sé sérstaklega umbunað fyrir góða mætingu og stundvísi .
Hann fær þau skilaboð að það borgi sig að mæta og það á réttum tíma en hinsvegar er það ekki alveg ljóst hvernig honum verði umbunað eða hvenær .
Það gæti farið svo , ef hann þyrfti að bíða lengi eftir téðum verðlaunum eða fengi þau alls ekki , að honum fyndist hann hafa verið svikinn .
Svo dæminu sé snúið við og það skoðað frá sjónarhóli skipulagsheildar , þá eru gerðar þær væntingar til starfsmanns að hann mæti vel og stundvíslega .
Þannig er sálfræðilegi samningurinn óformlegur og gjarnan óskrifaður samningur á milli starfsmanna og skipulagsheildar .
Hann getur samt sem áður haft mikil áhrif á hegðun og viðhorf starfsmanna og þá sérstaklega ef á honum er brotið ( Bunderson , 2001 ; Conway og Briner , 2005 ; Pate , 2003 ; Robinson og Rousseau , 1994 ) .
Góður sálfræðilegur samningur er meðal annars talinn hafa áhrif á hollustu og frammistöðu starfsmanna ( Rousseau , 1995 ; Wooldridge , 2001 ) og því er mikilvægt að honum sé stjórnað vel .
1.1 Uppbygging verkefnis Í þessari ritgerð verður leitast við að svara þremur rannsóknarspurningum en þær eru :
1 .
Hvaða væntingar hafa starfsmenn sviðsins til starfs síns ?
2 .
Hvað mótar væntingar starfsmanna til starfs síns ?
3 .
Hvert er mikilvægi atriða sálfræðilega samningsins að mati starfsmanna ?
Eftir að gerð hefur verið grein fyrir uppbyggingu og markmiði verkefnis verður aðferðafræði rannsóknarinnar lýst og fjallað um þær stofnanir sem heyra undir Menningar- og ferðamálasvið og starfsmenn þeirra í öðrum kafla .
Í þriðja kafla verður starfsumhverfi borgarstarfsmanna til umræðu en opinberir starfsmenn vinna við önnur skilyrði en starfsmenn á hinum almenna markaði og má því gera ráð fyrir að sálfræðilegur samningur þeirra sé því annars konar en starfsmanna á almennum markaði .
Sálfræðilegi samningurinn er mikilvægur þáttur í sambandinu á milli starfsmanna og vinnuveitenda og því verður vinnusambandinu gerð skil í fjórða kafla .
Til að leita svara við rannsóknarspurningum verður gerð fræðileg úttekt á sálfræðilega samningnum í fimmta kafla og í þeim sjötta verða viðtöl greind og farið yfir niðurstöður úr spurningakönnun .
Loks eru umræður og niðurstöður í sjöunda kafla .
1.2 Markmið og tilgangur verkefnis og rannsóknar Þrátt fyrir að starfsmenn þekki ekki hugtakið « sálfræðilegur samningur » hafa þeir án efa ákveðnar væntingar til starfs síns sem koma ef til vill skýrast í ljós þegar þeim finnst að þær séu ekki uppfylltar eða þeir upplifa að á þeim sé brotið .
Þannig er sálfræðilegi samningurinn alltaf til staðar þó svo að starfsmenn hafi ekki hugtakið á takteinum eða fræðilega þekkingu á því .
Markmið þessa verkefnis er annars vegar að gera fræðilega úttekt á hugmyndum og kenningum um sálfræðilega samninginn og hins vegar að tengja þær við íslenskan veruleika .
Í því augnamiði var gerð rannsókn meðal starfsmanna Menningar- og ferðamálasviðs Reykjavíkurborgar .
Erlendis hefur sálfræðilegi samningurinn verið töluvert rannsakaður undanfarin ár .
Megindlegar rannsóknaraðferðir hafa mestmegnis verið notaðar í þessum tilgangi og hafa rannsóknir gjarnan miðað að því að kanna að hvaða marki ákveðin atriði , sem talin eru til sálfræðilega samningsins , eru í starfi þátttakenda og hvort þeir hafi upplifað að brotið hafi verið á þeim ( Brewerton , 2000 ; Conway og Briner , 2005 ) .
Í þessari rannsókn var ákveðið að fara öðru vísi að .
Í stað þess að leita einvörðungu svara við því hvort ákveðnir þættir væru til staðar í starfi þátttakenda var áhersla lögð á að rannsaka á breiðum grundvelli hvaða væntingar þátttakendur hefðu til starfs síns og var þeim gefið orðið laust án þess að þeir hefðu skírskotanir í ákveðin atriði .
Í samanburði við önnur umfjöllunarefni fræðimanna um sálfræðilega samninginn hefur lítið farið fyrir skrifum um þau atriði sem hafa áhrif á myndun og mótun sálfræðilega samningsins og enn færri rannsóknir hafa verið gerðar á því sviði ( Brewerton , 2000 ; Conway og Briner , 2005 ; Cullinane og Dundon , 2006 ) .
Þátttakendur voru því einnig spurðir að því hvað þeir teldu að hefði megináhrif á væntingar þeirra til starfs síns .
Eigindleg rannsóknaraðferð varð fyrir valinu í þessum hluta rannsóknarinnar og voru tekin viðtöl við átta starfsmenn sviðsins .
Atriði sálfræðilega samningsins geta verið fjölmörg og er illmögulegt að segja til um fjölda þeirra eða festa algjörlega á þeim hendur .
Eins og áður sagði hafa fjölmargar rannsóknir verið gerðar á innihaldi samningsins og brotum á honum en svo virðist vera sem fáar rannsóknir hafi verið gerðar á því hversu mikilvæg atriði samningsins eru þátttakendum , en gera má ráð fyrir að þau hafi mismikið gildi fyrir þá .
Því var ákveðið að spyrja um mikilvægi ákveðinna atriða sem falla undir samninginn .
Í þessum hluta var sérstaklega tekið tillit til menntunar þátttakenda til að athuga hvort hún hefði áhrif á viðhorf þeirra .
Megindleg aðferðafræði þótti heppilegri til þessa hluta rannsóknarinnar og var spurningakönnun send í tölvupósti til starfsmanna sviðsins .
Starfsmenn hafa ákveðnar hugmyndir um væntingar sínar , mótun þeirra og mikilvægi ýmissa atriða sálfræðilega samningsins .
Rannsakanda lék forvitni á að kanna hvort samræmi væri á milli hugmynda starfsmanna og þeirra hugmynda sem stjórnendur hafa um væntingar starfsmanna , mótun þeirra og mikilvægi .
Því var einnig leitað álits stjórnenda á rannsóknarspurningunum þremur og voru tekin viðtöl við forstöðumenn þriggja stofnana sviðsins .
Ekki ríkir einhugur um skilgreiningar á sálfræðilega samningnum og má segja að viðhorf fræðimanna skiptist í tvö horn .
Annars vegar er um þrönga túlkun að ræða sem byggist á því að sálfræðilegi samningurinn felist í hugmyndum starfsmanna um gagnkvæm loforð á milli þeirra og skipulagsheildar .
Áhersla er lögð á skynjun starfsmanna um að þeim hafi verið gefin loforð um ýmsa þætti gegn því að þeir legðu sitt af mörkum og þannig verði sálfræðilegi samningurinn fyrst og fremst til innan skipulagsheildarinnar .
Víðari túlkun á sálfræðilega samningnum byggir hins vegar á því að hann feli í sér gagnkvæmar væntingar starfsmanna og skipulagsheildar og að þær geti mótast af ýmsum þáttum jafnt innan sem utan skipulagsheildarinnar .
Í þessu verkefni verður stuðst við hina víðari skilgreiningu og byggir rannsóknin á þeirri hugmynd að sálfræðilegi samningurinn geti mótast af öðrum þáttum en þeim sem beinlínis verða til í samskiptum innan skipulagsheildar .
Rannsóknin miðast eingöngu við væntingar starfsmanna og verður ekki vikið að þeim atriðum sem vænst er af þeim af hálfu skipulagsheildar .
Vert er einnig að taka fram að þegar talað er um hlut skipulagsheildar í þessu samhengi er átt við þá aðila sem eru fulltrúar vinnuveitanda , það er að segja stjórnendur og yfirmenn .
2 .
Aðferðafræði Rannsóknaraðferðum má skipta í eigindlegar og megindlegar aðferðir .
Þessar aðferðir eru um margt ólíkar en það sem helst skilur þær að er hvernig gögnum er safnað og unnið úr þeim .
Báðar aðferðir hafa sína kosti , en það fer eftir því hvernig spurningum rannsókn er ætlað að svara hvor aðferðin verður fyrir valinu .
Megindlegar rannsóknir eru til dæmis frekar notaðar þegar sýna á fram á algengt mynstur , hegðun eða viðhorf , en eigindlegar þegar beina á sjónum að einstaklingnum .
Aðferðirnar eru stundum notaðar samhliða , til dæmis þegar rannsakandi vill skilja hlutina dýpri skilningi en megindlegar rannsóknir gefa kost á ( Sigurlína Davíðsdóttir , 2003 ) .
Um báðar rannsóknaraðferðir gildir að nauðsynlegt er að huga að siðferðislegum þáttum .
Þetta á jafnt við um söfnun gagna sem og notkun þeirra og túlkun .
Þátttakendur í rannsókn verða að geta treyst því að það sem þeir hafa fram að færa sé notað á réttmætan hátt og ekki í öðrum tilgangi en þeim sem þeir hafa fengið upplýsingar um ( Sarantakos , 1998 ) .
Hér verður stuttlega gerð grein fyrir hvorri aðferð fyrir sig og síðan sagt frá aðferðafræði og framkvæmd rannsóknar þessa verkefnis .
2.1 Eigindlegar rannsóknir Markmiðið með eigindlegum rannsóknum er að fá ítarlegar upplýsingar um það sem verið er að rannsaka og eru eigindlegar rannsóknaraðferðir notaðar til að fá fram þá merkingu sem einstaklingar leggja í líf sitt .
Kjarninn í þessari rannsóknaraðferð felst í því að skilja einstaklinga út frá sjónarhorni þeirra og viðmiðum .
Fjöldi þátttakenda er takmarkaður þar sem eigindlegar rannsóknir eru yfirleitt tímafrekar og yfirgripsmiklar .
Viðtöl eru ein þeirra aðferða sem notaðar eru í eigindlegum rannsóknum .
Spurningar eru þó ekki staðlaðar eða fyrirfram ákveðnar að fullu , en oft er búinn til einhvers konar spurningarammi ( Helga Jónsdóttir , 2003 ) .
Aðrar aðferðir eigindlegra rannsóknaraðferða eru til að mynda vettvangs- og þátttökurannsóknir og rýnihópar ( Hermann Óskarson , 2000 ; Taylor og Bogdan , 1998 ) .
Eigindlegar rannsóknir krefjast mun meiri þátttöku rannsakandans en megindlegar rannsóknir gera .
Rannsakandinn er í meira návígi við viðföng og hefur meiri samskipti við þau .
Aðrar kröfur eru gerðar til hans en þegar um megindlegar rannsóknir er að ræða og byggir greiningin á túlkun hans og skilningi á þeim gögnum sem hann hefur safnað saman ( McQueen og Knussen , 2006 ) .
2.2 Megindlegar rannsóknir Megindlegar rannsóknir fela í sér lýsandi greiningu talnagagna og gefa upplýsingar um magn eða fjölda og tölfræðilega greiningu á þeim .
Þær henta þegar leitað er eftir meginstraumum eða áliti fjöldans og eru þær gjarnan notaðar þegar markmiðið er að draga almennar ályktanir eða að staðfesta eða hrekja tilgátu sem sett er fram áður en rannsóknin er gerð .
Úrtakið er yfirleitt stórt og fjöldi þátttakenda mikill .
Mikilvægt er að úrtakið sé lýsandi fyrir það þýði sem er til umræðu hverju sinni þannig að hægt sé að heimfæra þær ályktanir sem dregnar eru af niðurstöðum á það ( Hermann Óskarsson , 2000 ; Sarantakos , 1998 ) .
Tilraunir og kannanir hvers konar heyra undir megindlegar rannsóknaraðferðir .
Þegar um kannanir er að ræða er yfirleitt notast við staðlaðan spurningalista sem lagður er fyrir þátttakendur ( Hermann Óskarsson , 2000 ) .
Spurningakannanir gefa hugmyndir um viðhorf , skynjanir , tilfinningar og hegðun þeirra sem taka þátt .
Vel uppbyggð megindleg rannsókn sýnir fram á tengsl mismunandi þátta og gefur kost á að rannsaka orsök og afleiðingu ákveðinna atriða ( McQueen og Knussen , 2006 ) .
2.3 Rannsóknaraðferðir verkefnis og framkvæmd Í þessari rannsókn var leitað svara við þremur spurningum .
Til þess var notuð bæði eigindleg og megindleg aðferð .
Meginrannsóknaraðferð þessa verkefnis fólst í eigindlegri rannsókn .
Eitt af markmiðum þessa verkefnis var að fá upplýsingar um væntingar starfsmanna til starfs síns og þá þætti sem þeir teldu að mótuðu þær án þess að þeir hefðu beinar skírskotanir í fyrirfram ákveðin atriði .
Því þótti eigindleg rannsóknaraðferð fýsileg til að leita svara við þessum spurningum .
Tekin voru viðtöl við átta starfsmenn Menningar- og ferðamálasviðs Reykjavíkurborgar dagana 17. til 25. apríl .
Viðtölin voru opin , en stuðst var við ákveðinn spurningaramma ( sjá fylgiskjal I ) .
Þátttakendurnir gegna mismunandi störfum , en enginn þeirra hefur mannaforráð eða er í stjórnunarstöðu .
Hentugleikaúrtak var notað til að velja þátttakendur .
Þar sem rannsakandi vinnur á Borgarbókasafni voru starfsmenn þaðan valdir með það í huga að rannsakandi hefði lítil samskipti við þá dagsdaglega .
Frá hinum stofnununum voru valdir starfsmenn sem rannsakandi kannast lítillega við en lögð var áhersla á að velja þátttakendur með það í huga að þeir endurspegluðu sem best þýðið hvað varðar kyn , aldur , starfsaldur og starfshlutfall .
Borgarbóksafnið er langfjölmennasta stofnun Menningar- og ferðamálasviðs og voru því þrír þátttakendur fengnir þaðan , en einn frá hverri hinna stofnananna .
Annað markmið verkefnisins var að skoða viðhorf starfsmanna til ákveðinna atriða sem talin eru til sálfræðilega samningsins .
Megindleg rannsókn þótti heppilegri þar sem leitast var við að fá svör við fyrirfram ákveðnum atriðum .
Spurningakönnun var send út þann 23. apríl og voru ítrekanir sendar þann 27. og aftur þann 30. apríl .
Könnunin innihélt tvær spurningar ( sjá fylgiskjal II ) .
Fyrri spurningin samanstóð af fimmtán atriðum sem telja má til sálfræðilega samningsins .
Í vali á þessum fimmtán atriðum var tekin hliðsjón af listum yfir atriði sálfræðilega samningsins sem birtust í grein eftir Kickul ( 2001 ) og Lester og Kickul ( 2001 ) .
Þátttakendur voru beðnir um að meta mikilvægi þeirra á 5 liða Likert skala ( mjög mikilvægt , frekar mikilvægt , hvorki né , frekar lítilvægt , mjög lítilvægt ) .
Í seinni spurningunni voru sömu fimmtán atriði listuð upp og þátttakendur beðnir um að velja tíu þeirra og raða þeim eftir mikilvægi .
Þannig fékk það atriði sem hafði mest vægi töluna 1 , atriðið sem hafði næstmest vægi fékk 2 og svo koll af kolli .
Þátttakendur svöruðu spurningunum á netinu .
Notast var við Outcome spurningakannanaforritið og var krækja send í tölvupósti til þeirra starfsmanna Menningar- og ferðamálasviðs sem hafa tölvupóstfang en þeir eru 191 talsins .
Til hægðarauka var könnunin send út ásamt spurningakönnun um símenntun , sem annar starfsmaður Borgarbókasafns , Ingibjörg Rögnvaldsdóttir , stóð fyrir en sú rannsókn er hluti af lokaverkefni hennar í opinberri stjórnsýslu við Háskóla Íslands .
Enn eitt markmið verkefnisins var að leita álits stjórnenda á rannsóknarspurningunum þremur .
Tekin voru viðtöl við forstöðumenn þriggja af sex stofnunum sviðsins dagana 26. apríl til 16. maí .
Ákveðið var að taka viðtöl við forstöðumenn þar sem þeir hafa að jafnaði minni samskipti við starfsmenn en millistjórnendur og því mætti draga þá ályktun að þeir hefðu óljósari hugmyndir um væntingar starfsmanna en þeir sem eru í meiri samskiptum við þá .
Vert er þó að taka fram að sumar stofnanir Menningar- og ferðamálasviðs eru litlar og fámennar og þar eru nánari samskipti á milli forstöðumanna og starfsmanna en í stærri stofnunum .
Til þess að síður sé hægt að rekja svörin til ákveðinna persóna verða nöfn stofnananna ekki tilgreind hér en haft var að leiðarljósi að velja forstöðumenn frá ólíkum stofnunum hvað varðar stærð og starfsmannafjölda .
Áður en byrjað var á rannsóknunum var forstöðumönnum stofnana sviðsins kynnt verkefnin í tölvupósti sem þeir fengu sendan þann 6. mars ( sjá fylgiskjal III ) .
Eins fengu starfsmenn sviðsins upplýsingar um skoðanakannanirnar sendar í tölvupósti þann 20. apríl þar sem þeir voru jafnframt hvattir til þess að taka þátt ( sjá fylgiskjal IV ) .
2.4 Þýði Þátttakendur í þessari rannsókn voru starfsmenn Menningar- og ferðamálasviðs Reykjavíkurborgar .
Til sviðsins heyra , auk skrifstofu sviðsins og skrifstofu menningarmála , fimm menningarstofnanir borgarinnar ; Borgarbókasafn Reykjavíkur , Menningarmiðstöðin Gerðuberg , Listasafn Reykjavíkur , Ljósmyndasafn Reykjavíkur og Minjasafn Reykjavíkur og svo Höfuðborgarstofa sem hefur ferðamál borgarinnar á sinni könnu .
Mynd 1 .
Skipurit Menningar- og ferðamálasviðs ( Reykjavíkurborg , 2007 ) .
Menningarstofnanir borgarinnar heyrðu áður undir Menningarmálanefnd en árið 2005 urðu miklar stjórnsýslubreytingar hjá Reykjavíkurborg og voru þá menningar- og ferðamál borgarinnar sameinuð undir einn hatt .
Menningar- og ferðamálasvið er eitt af ellefu sviðum borgarinnar og eins og önnur svið heyrir það beint undir borgarstjóra .
Stefnumörkun fyrir sviðið fer fram í menningar- og ferðamálaráði en í því sitja pólitískt kjörnir fulltrúar .
Menningar- og ferðamálasvið fer með ábyrgð á menningarmálum og rekstri menningarstofnana Reykjavíkurborgar og sér um tengsl og þjónustu við ferðaþjónustuna og kynningu á Reykjavík .
Skipulagning og framkvæmd ýmissa viðburða og hátíða í borginni er einnig á könnu sviðsins .
Sviðstjóri ber ábyrgð á að rekstur og stjórnsýsla sé í samræmi við lög og stefnu og ákvarðanir menningar- og ferðamálaráðs .
Svanhildur Konráðsdóttir er sviðstjóri Menningar- og ferðamálasviðs .
Skrifstofa sviðsins heldur utan um og ber ábyrgð á svörun erinda , skjalavörslu og þjónustu við menningar og ferðamálaráð , áætlanagerð , uppgjöri og eftirliti með rekstri .
Höfuðborgarstofa , skrifstofa ferða- og markaðsmála ber ábyrgð á heildstæðri kynningu á Reykjavík samkvæmt ferðamálastefnu Reykjavíkurborgar og á rekstri Upplýsingamiðstöðvar ferðamanna í Reykjavík .
Skrifstofa menningarmála hefur eftirlit með framkvæmd stefnumótunar og starfsáætlana menningarstofnana borgarinnar sem heyra undir hana .
Menningarstofnanir Reykjavíkurborgar starfa samkvæmt sérstökum samþykktum Reykjavíkurborgar , lögum og reglugerðum á hverju sviði .
Stjórnendur þeirra bera faglega og rekstrarlega ábyrgð gagnvart menningar- og ferðamálaráði .
Samkvæmt áætlun sviðsins fyrir árið 2007 er fjöldi starfsmana á sviðin 231 í 156,5 stöðugildum en skiptingu á milli stofnana má sjá í töflu hér að neðan ( Reykjavíkurborg , e.d. ; Reykjavíkurborg , 2007 ) .
< ... > Tafla 1 .
Starfsmannafjöldi Menningar- og ferðamálasviðs 2007 ( Reykjavíkurborg , 2007 ) .
Konur eru í miklum meirihluta á sviðinu en 80% starfsmanna eru konur .
Háskólamenntaðir starfsmenn eru einnig töluvert fleiri en starfsmenn án háskólaprófs og eru þeir um 63% ( Ása Sigríður Þórisdóttir , munnleg heimild , 4. júní 2007 ) .
Hér á eftir verður gerð nánari grein fyrir starfsemi Höfuðborgarstofu og menningarstofnananna fimm .
2.4.1 Höfuðborgarstofa Höfuðborgarstofa tók til starfa árið 2003 og ber hún ábyrgð á heildarkynningu Reykjavíkur á sviði ferðamála innanlands og utan .
Höfuðborgarstofa sér um rekstur Upplýsingamiðstöðvar ferðamanna í Reykjavík og hefur umsjón með almennum ferða- og kynningarmálum Reykjavíkur .
Hún er ráðgefandi fyrir skipuleggjendur stórra viðburða í Reykjavík og ber ábyrgð á skipulagi og framkvæmd ýmissa viðburða á vegum borgarinnar svo sem Vetrarhátíðar , Menningarnætur og Aðventuhátíðar .
Árið 2006 var Höfuðborgarstofu einnig falin umsjón með þekkingarheimsóknum til Reykjavíkur en þær felast í skipulögðum heimsóknum erlendra aðila sem vilja kynna sér starfsemi og sérstöðu borgarinnar ( Reykjavíkurborg e.d. ; Reykjavíkurborg , 2007 ) .
Samkvæmt áætlun fyrir árið 2007 eru starfsmenn 14 í 9,9 stöðugildum .
Fjárhagsrammi fyrir árið 2007 er 103.981.000 krónur .
Gestafjöldi á Upplýsingamiðstöð er áætlaður 230.000 á árinu , fjöldi erlendra ferðamanna til landsins er 430.000 og fjöldi heimsókna á vefsvæði www.visitreykjavik.is er áætlaður 380.000 ( Reykjavíkurborg , 2007 ) .
2.4.2 Borgarbókasafn Borgarbókasafn var stofnað 1919 , en starfsemi þess hófst 1923 og er safnið því ein elsta menningarstofnun borgarinnar .
Safnið gekk upphaflega undir nafninu Alþýðubókasafn Reykjavíkur , síðan Bæjarbókasafn Reykjavíkur og að lokum var nafninu breytt í Borgarbókasafn Reykjavíkur ( Þórdís Þorvaldsdóttir , 1997 ) .
Borgarbókasafnið er jafnframt stærsta menningarstofnun borgarinnar og með flesta starfsmenn .
Innan safnsins skipist starfsemin í þrjú meginsvið , rekstrar- , þjónustu- og þróunarsvið .
Borgarbókasafnið starfrækir sjö söfn víðsvegar um borgina og rekur auk þess bókabíl með 36 viðkomustöðum .
Safnið hefur einnig samstarf við Bóksafnið í Mosfellsbæ og Bókasafn Seltjarnarness .
Borgarbókasafn er upplýsinga- og menningarstofnum sem starfar í samræmi við gildandi lög um almenningsbókasöfn nr. 36 frá 1997 , samkvæmt samþykkt um Borgarbókasafn frá 2002 og yfirlýsingu Menningar- og vísindastofnunar Sameinuðu þjóðanna ( Unesco ) um almenningsbókasöfn frá 1994 .
Í aðalsafni Borgarbóksafns er rekið Artótek , sem sér um að leigja listaverk eftir samtímalistamenn í samvinnu við Samband íslenskra myndlistarmanna .
Safnið sér einnig um að kynna íslenska samtímahöfunda og verk þeirra á bókmenntavef sínum , www.bokmenntir.is ( Borgarbókasafn , e. d ) .
Borgarbókavörður , Anna Torfadóttir , er forstöðumaður Borgarbókasafns en safnstjóri er yfir hverju safni .
Samkvæmt áætlun fyrir árið 2007 eru starfsmenn 104 í 85,3 stöðugildum .
Fjárhagsrammi fyrir árið 2007 er 486.207.000 krónur .
Gestafjöldi er áætlaður 580.000 á árinu , þar af skólanemar í skipulögðum heimsóknum 6.000 .
Áætlaður safnkostur er 490.000 gögn og afgreiðslustundir safna og bókabíls á viku 360 og fjöldi viðburða 210 ( Reykjavíkurborg , 2007 ) .
2.4.3 Menningarmiðstöðin Gerðuberg Menningarmiðstöðin Gerðuberg tók til starfa árið 1983 .
Starfsemi Menningarstofnunarinnar er tvíþætt .
Annars vegar er um öfluga og margþætta menningarstarfsemi að ræða sem felst meðal annars í listsýningum , tónleikum , útgáfu , fræðslu sem tengist hinum ýmsu listum og svo loks rit- , tón- og sjónþingum .
Hins vegar er rekið innan Menningarmiðstöðvarinnar félagsstarf sem er opið öllum óháð búsetu og aldri .
Félagsstarfið er afmarkaður þáttur innan Gerðubergs og hefur starfsemin til að mynda eigið hlutverk og leiðarljós , en rekstur þess tilheyrir þó alfarið Gerðubergi .
Framkvæmdastjóri frá upphafi til dagsins í dag er Elísabet B. Þórisdóttir ( Gerðuberg , e. d ) .
Samkvæmt áætlun fyrir árið 2007 eru starfsmenn 17 í 10,8 stöðugildum .
Fjárhagsrammi fyrir árið 2007 er 85.752.000 krónur .
Gestafjöldi er áætlaður 130.000 á árinu og þar af er gert ráð fyrir 1.400 skólanemum í skipulögðum heimsóknum .
Fjöldi viðburða verða 50 á árinu og eru samstarfsaðilar áætlaðir um 75 ( Reykjavíkurborg , 2007 ) .
2.4.4 Listasafn Reykjavíkur Listasafn Reykjavíkur er starfrækt á þremur stöðum í Reykjavík , í Hafnarhúsinu , á Kjarvalsstöðum og í Ásmundarsafni .
Árið 2006 var mörkuð ný og skýr stefna í sýningarstarfi safnsins og var haft að leiðarljósi að gefa borgarbúum sem besta yfirsýn og skilning á víðtækri list samtímans , erlendri sem innlendri .
Listasafn Reykjavíkur í Hafnarhúsinu , Tryggvagötu 17 , var opnað í apríl árið 2000 .
Þar eru settar upp sýningar úr almennri listaverkaeign safnsins , sýningar á verkum eftir íslenska og erlenda listamenn auk þess sem reglulega eru sýningar á verkum Errós .
Kjarvalsstaðir voru opnaðir árið 1973 .
Þar er varðveitt listaverkaeign Reykjavíkurborgar , þar á meðal stórt safn verka Jóhannesar S. Kjarvals .
Á Kjarvalsstöðum eru settar upp sýningar á verkum eftir íslenska og erlenda listamenn með áherslu á samtímalist .
Sýningar á verkum eftir Kjarval eiga sér svo fastan sess í austursal safnsins .
Ásmundarsafn var formlega opnað árið 1983 .
Húsið , sem var heimili og vinnustofa Ásmundar Sveinssonar , var hannað og byggt af honum sjálfum .
Ásmundur ánafnaði Reykjavíkurborg hús sitt og verk eftir sinn dag .
Í safninu er árlega sett upp sýning á verkum listamannsins sem ætlað er að draga fram sérstakt sjónarhorn á listsköpun hans ( Reykjavíkurborg , e. d ) .
Samkvæmt áætlun fyrir árið 2007 eru starfsmenn Listasafnsins 41 í 21,6 stöðugildum , en stór hluti starfsmanna vinnur einungis í hlutastörfum við sýningahald .
Fjárhagsrammi fyrir árið 2007 er 239.760.000 krónur .
Gestafjöldi er áætlaður 155.000 á árinu og þar af er gert ráð fyrir 10.000 skólanemum í skipulögðum heimsóknum .
Fjöldi viðburða verða 61 á árinu .
Fjöldi listaverka í eigu safnsins er 13.559 og fjöldi útilistaverka í umsjón safnsins er 135 .
Hafþór Yngvason er forstöðumaður Listasafns Reykjavíkur ( Reykjavíkurborg , 2007 ) .
2.4.5 Ljósmyndasafn Reykjavíkur Ljósmyndasafn Reykjavíkur var stofnað árið 1981 .
Upprunalega var það í einkaeigu en Reykjavíkurborg eignaðist safnið árið 1987 .
Ljósmyndasafnið er eina sjálfstætt starfandi ljósmyndasafnið á landinu .
Það var áður til húsa í Borgartúni 1 , en árið 2000 fluttist safnið í Grófarhús og deilir þar nú húsnæði með aðalsafni Borgarbókasafns og Borgarskjalasafni Reykjavíkur .
Ljósmyndasafnið leggur áherslu á að skapa fræði- og fagfólki aðstöðu og tækifæri til fjölbreyttra rannsókna á ljósmyndun og þáttum henni tengdri og sinnir auk þess safnkennslu fyrir öll skólastigin .
Myndvinnsla er starfrækt á safninu og annast safnið vinnslu á myndum fyrir eigið safn og viðskiptavini .
Safnið veitir almenningi , fyrirtækjum og stofnunum Reykjavíkurborgar ráðgjöf og þjónustu á sviði ljósmyndunar .
Á heimasíðu Ljósmyndasafns er einnig aðgangur að hinum ýmsu ljósmyndasöfnum .
Safnið stendur fyrir fjölda innlendra og erlendra ljósmyndasýninga á hverju ári bæði eitt og sér og í samstarfi við önnur söfn og fyrirtæki ( Ljósmyndasafn e.d. ; Reykjavíkurborg e.d. ) .
Samkvæmt áætlun fyrir árið 2007 eru starfsmenn Ljósmyndasafnsins 5 í 5 stöðugildum .
Fjárhagsrammi fyrir árið 2007 er 31.532.000 krónur .
Gestafjöldi er áætlaður 25.000 manns á árinu og þar af er gert ráð fyrir 1.000 skólanemum í skipulögðum heimsóknum .
Fjöldi viðburða verða 16 á árinu .
Forstöðumaður Ljósmyndasafnsins er María Karen Sigurðardóttir ( Reykjavíkurborg , 2007 ) .
2.4.6 Minjasafn Reykjavíkur Árið 1954 var Skjala- og minjasafn Reykjavíkur formlega stofnað og fékk það húsnæði að Skúlatúni 2 .
Árið 1957 samþykkti bæjarráð að á jörðinni Árbæ , sem lengi hafði verið áningarstaður fólks á leið til og frá Reykjavík og sem komin var í eyði , skyldi búinn til almenningsgarður og þar yrði komið upp safni gamalla húsa sem hefðu menningarsögulegt gildi .
Safnið var opnað sama ár .
Fyrsta verkefni hins nýstofnaða safns var að endurbyggja Árbæinn og síðan var byrjað á að flytja gömul hús úr Reykjavík á safnið og endurbyggja þau .
Árið 1968 voru þessi tvö söfn svo sameinuð í það sem nú er Minjasafn Reykjavíkur .
Hlutverk Minjasafnsins felst í rannsóknum á sögu borgarinnar og minjavörslu .
Það hefur umsjón og eftirlit með menningarminjum í landi Reykjavíkur ásamt skráningu og eftirliti fornleifa og gamalla bygginga .
Starfsemi Minjasafnsins er fjölbreytt .
Í Árbæjarsafni , sem er útisafn , er leitast við að gefa hugmynd um byggingalist og lifnaðarhætti í Reykjavík .
Auk þess er boðið upp á fjölda sýninga og viðburða sem tengjast einstökum þáttum í sögu Reykjavíkurborgar .
Þar er einnig rekin veitingasala , minjagripaverslun og á sumrin er dagleg leiðsögn um safnið .
Landnámssýningin Reykjavík 871±2 er einnig í umsjón Minjasafnsins .
Sýningin er í Aðalstræti 16 og var opnuð í maí árið 2006 .
Þegar grafið var fyrir nýju húsi á horni Aðalstrætis og Túngötu fannst skálarúst frá 10. öld og myndar hún nú miðpunkt sýningarinnar ( Minjasafn Reykjavíkur , e.d. ) .
Samkvæmt áætlun fyrir árið 2007 eru starfsmenn Minjasafnsins 35 í 15,9 stöðugildum .
Fjárhagsrammi fyrir árið 2007 er 109.915.000 krónur .
Gestafjöldi er áætlaður 70.000 manns á árinu og þar af er gert ráð fyrir 12.000 skólanemum í skipulögðum heimsóknum .
Fjöldi viðburða verða 50 og fjöldi útgáfuverka 10 .
Starfsmannafjöldi Landnámssýningarinnar er 5 í 2,75 stöðugildum .
Fjárhagsrammi sýningarinnar er 49.501.000 .
Borgarminjavörður , Guðný Gerður Gunnarsdóttir , veitir Minjasafni Reykjavíkur forstöðu ( Reykjavíkurborg , 2007 ) .
Þriðji kafli - Leiðin til Swann 3.1.
Hinn andvaka sögumaður Þórbergur og Proust eiga margt sameiginlegt í aðferðafræði sinni , t.d. á þessi setning úr Bréfi til Láru vel við þá báða : « Örlítið brot úr æfisögu manns , húss , bæjar , þorps , sveitar , getur verið ódauðlegt listaverk , ef sá segir , sem kann með sögur að fara . »
Í Leiðinni til Swann stillir Proust fókusinn þröngt á ýmis smáatriði , svo sem sögu manns , húss og bæjar , og þenur út í yfirstærð .
Maður áttar sig þess vegna illa á stóru myndinni ; um hvað bókin raunverulega fjallar .
Án þess að þykjast skilja hana nákvæmlega ætla ég því að hefja umfjöllunina á því að útskýra stóru myndina , þ.e. hvernig hún er byggð upp .
Og svo mun ég þrengja fókusinn á einn hluta hennar til að túlka í samhengi við Þórberg og sjálfsævisögufræðin .
Ytri tími Leiðarinnar til Swann er ein nótt .
Sögumaðurinn sofnar út frá bók kvöldið áður og vaknar á miðnætti .
Eftir það liggur hann andvaka til morguns og á meðan rifjar hann upp æsku sína .
En þetta er ekki ein ákveðin nótt heldur margar svipaðar .
Hann segir :
Staðan er þessi : sögumaðurinn er að segja frá því að hann liggi oft andvaka og endursegir hugsanir sínar frá þessum nóttum .
Hann rifjar helst upp tvær sögur : árin í Combray og söguna « Ástin hans Swann » , sem er II. hluti verksins .
Sagan um ástarsamband Swann og Odette er eins og sjálfstæð skáldsaga og segir frá atburðum frá því áður en Marcel fæðist .
En hún kallast á við III. hluta verksins sem fjallar um ást Marcels á Gilberte , dóttur Swann og Odette .
Þessar sögur skipa sérstakan sess í sjálfsmynd sögumannsins .
Þetta eru sögurnar sem hann segir sjálfum sér til að svara spurningunni : hver er ég ?
Sagan um ástina hans Swann fjallar um upplifun hans á ástinni og fleiru , en ég ætla ekki að fara nánar út í það hér .
Ég ætla að skoða sérstaklega söguna um árin í Combray sem ég tel að fjalli um það hvernig sjálfsvitund Marcels verður til í ákveðnu umhverfi og þroskast þar til hann áttar sig á því að hann vill verða rithöfundur .
Þrátt fyrir að það sé erfitt að átta sig á tímanum í fyrra bindi Leiðarinnar til Swann skiptir einn tímapunktur því afgerandi í tvennt .
Það er þegar Marcel bragðar magðalenuköku bleytta í tei , sem minnir hann á sams konar kökur sem hann fékk heima hjá Léonie frænku í Combray .
Fyrir kökuátið mundi hann aðeins eitt úr æsku sinni : Kvöldið þegar hann kvíðir því að mamma hans muni ekki kyssa hann góða nótt , en sem endar á því að hún kyssir hann ekki aðeins heldur gistir í herberginu hans um nóttina .
Til að hugga drenginn sinn tekur hún upp afmælisgjöfina fyrir tímann , sem reynist vera nokkrar skáldsögur , Djöflapollur , Francois le Champi , Fadette litla og Blásararnir fræknu eftir George Sand , og les fyrir hann .
Þannig tengist fyrsta , og á þeim tíma , eina minning hans frá Combray fyrstu kynnum hans af bókmenntum .
Eftir kökuátið koma 120 blaðsíður af minningum frá sumardvalarstað fjölskyldunnar til hans aftur og þær mynda II. kafla .
Sá kafli er hliðstæð þroskasaga við þá sem Þórbergur segir í Steinarnir tala .
Frásögnin hefst á mikilli staðarlýsingu og sögum af sérkennilegum persónum , en þegar líða tekur á fá persónulegar upplifanir Marcels meira pláss .
Hann verður sjálfsmeðvitaður og sjálfið þroskast .
Sá þroski tengist ekki síst bókmenntum , t.d. segir frá lestri hans á rithöfundinum Bergotte .
Og að lokum hefur hann náð þeirri færni að hann skrifar eina blaðsíðu af frumsömdum texta .
Þetta er hliðstætt við sögu Þórbergs af hinum verðandi vísindamanni Bergi .
Þroski Marcels á öðrum sviðum er líka rakinn , t.d. í kynferðismálum , en þann þátt fjallar Þórbergur ekki um fyrr en í Ofvitanum .
Og saga Prousts er ólík af fleiri ástæðum .
Ekki síst vegna þess að sjálfsævisagan er sögð af sviðsettum skálduðum sögumanni og er því strangt til tekið skáldskapur .
En eins og rakið var í kaflanum um sjálfsævisögufræðin getur slíkur skáldskapur verið sérstaklega gefandi í rannsóknum á sjálfinu .
Frásögn sögumannsins er mun huglægari en hjá Þórbergi , þar sem hann fléttar lýsingum sínum á umhverfi og persónum saman við hugleiðingar um allt millli himins og jarðar , svo að minnir á persónulega esseyju .
Það sem breytist um miðja söguna er að sögumaðurinn fer að segja frá persónulegum upplifunum Marcels unga og fléttar saman við þær hugleiðingar sínar um eigið sjálf .
Á hinn bóginn heldur Þórbergur gamli sér að mestu til hlés , en leyfir smám saman hugleiðingum síns unga sjálfs að koma fram .
Nú er nóg sagt um ramma Combray-sögunnar og komið að því að skoða hana sjálfa .
3.2.
Combray Sögumaðurinn hefur frásögnina frá Combray á því að lýsa herbergi Léonie frænku , sem bauð upp á magðalenukökurnar .
Hún lagðist í kör þegar eiginmaðurinn lést og eyðir dögunum í herberginu sínu og horfir út um gluggann á « hina daglegu en eilífu króniku Combray » ( 66 ) .
Með því að segja frá háttum frænkunnar , samskiptum hennar við þjónustukonuna Francoise og því þegar hún yfirheyrir Eulalie og prestinn um nýjustu fréttir , nær sögumaðurinn að lýsa Combray um leið .
Í bænum gerist fátt óvænt og allir þekkja alla .
Því kallar allt óþekkt á könnun , t.d. sendir Léonie þjónustukonuna til að spyrjast fyrir um hvort frú Goupil hafi mætt of seint í messu .
Þetta er svipuð aðferð og Þórbergur beitir : vegna þess að Bergur rannsakar umhverfi sitt af forvitni fær lesandinn nákvæma lýsingu .
Í þessum hluta eru Léonie frænka og Marcel í sams konar áhorfandahlutverki og með þeirra augum sjáum við Combray .
Í fyrri helmingi Combray-kaflans er Léonie í raun aðalpersónan .
Allt heimilishaldið snýst um duttlunga hennar sem allir hafa lært að þýðir ekki að reyna að breyta .
Hún og smásmugulegar rannsóknir hennar á mannlífi Combray eru allan tímann í bakgrunni .
Þegar sögumaðurinn hefur lokið að segja frá einhverju ákveðnu , t.d. kirkjuferð , þá snýr hann alltaf aftur heim í « notaleg [ t ] tilbreytingarleysi [ ... ] « litla vanagang [ sins ]
( 118 ) hennar Léonie .
Líf fjölskyldunnar fylgir niðurnjörvaðri rútínu .
Dagskráin er eins í hverri viku og inniheldur fasta liði eins og að fara í kirkju eða göngutúr , en besta dæmið er hádegismaturinn á laugardögum sem er alltaf reiddur fram klukkutíma fyrr en aðra daga .
Lífið er svo rútínerað að þetta frávik , sem þó er reglubundið , verður « vinsælasta umræðuefnið , uppistaðan í bröndurum , efniviður í æsilegustu sögur » ( 119 ) .
Vanafestan gefur endurminningunum tímalausan goðsagnablæ æskunnar .
Það er erfitt að henda reiður á framvindu tímans í Combray eins og Sheila Stern bendir á í skýringarriti sínu um Leiðina til Swann :
Hver dagur er öðrum líkur , enda er fyrri hluti frásagnarinnar byggður upp sem « dæmigerður dagur
; hefst um morgunn og endar að kvöldi .
Á þessu skeiði æskunnar er Marcel hlutlaus áhorfandi .
Hann talar um hugann sem « fylgsni þaðan sem [ hann ] gat óhultur fylgst með því sem fram fór fyrir utan » ( 95 ) .
Og í framhaldinu : « Þegar ég nam utanaðkomandi hlut stóð vitundin um að ég sæi hann á milli mín og hans , umvafði hann hárfínum hugarhjúp sem aftraði því að ég kæmist nokkru sinni í beina snertingu við sjálft innihaldið » ( 95 ) .
Þannig að á þessum tímapunkti er hann ekki í tengslum við og nær ekki að snerta veruleikann .
Hann er fyrir utan og horfir á .
Í þessari einangrun frá heiminum eru það aðallega athafnir af tvennum toga sem Marcel framkvæmir : hann les bækur og fylgist náið með umhverfinu .
Dæmi um það síðarnefnda er athyglin sem Marcel veitir kirkjunni í Combray , en lýsing hennar nær yfir heilar átta blaðsíður .
Hún er það fyrsta sem hann sér úr lestinni á leiðinni í bæinn og hann er hugfanginn af henni .
Hann grandskoðar hana á því skeiði ævinnar meðan hann er enn óharðnaður og mótanlegur .
Aðrar kirkjur sem hann skoðar síðar á ævinni gefa honum ekki það sama , því þá hefur hann glatað « tilfinningu [ unni ] sem lætur okkur ekki skoða hlutinn eins og sjónarspil heldur meðtaka hann eins og óviðjafnanlega lífveru » ( 79 ) .
Minningar um aðrar kirkjur búa heldur ekki yfir « djúprættum hluta úr lífi » ( 79 ) hans sjálfs .
Marcel er líka einn af þeim , eins og Þórbergur , sem nenna að hlusta nógu lengi til að heyra nið aldanna því hann nemur tímavídd kirkjunnar .
« Þetta var fjórvíð bygging , ef svo má segja - tímavíddin var sú fjórða - og sigldi skipi sínu gegnum aldirnar , stafgólf eftir stafgólf , kapellu af kapellu » ( 75 ) .
Áhugi Marcels á kirkjum gengur eins og leiðarstef gegnum söguna .
Roger Shattuck heldur því fram í greininni « Lost and Found : The Structure of Proust ' s Novel » að lýsingin á hlutum kirkjunnar sé myndhverfing fyrir byggingu Leitarinnar í heild sinni .
Og í því samhengi skiptir tímavíddin máli , því kirkjan líkt og sagan hefur breyst smám saman og verið lengi í byggingu .
Proust notar kirkjuna einnig sem tæki til að tengja saman sögur , t.d. þegar Marcel sér kirkjuturninn birtast frá ólíkum sjónarhornum .
Þá er athyglinni aftur beint að Combray , sem kirkjan er sameiningartákn fyrir .
Hún verður svo hluti af þroskasögu Marcels sem rithöfundar því þegar hann byrjar að skrifa eru kirkjuturnar yrkisefnið .
Þar með eru þeir orðnir hluti sögunnar um tilurð Leitarinnar , því verkið endar á því að Marcel ákveður að fylgja eftir rithöfundarköllun sinni , og skrifar niður söguna sem hann hefur rifjað upp fyrir sjálfum sér .
Kirkjan skipar þennan sess vegna þess að Marcel meðtekur hana sem óviðjafnanlega lífveru , auk þess að hann fær staðfestingu á bókmenntaleika hennar í lestri .
Dómkirkjur eru nefnilega eitt af því sem Marcel lærir að meta af uppáhaldsrithöfundinum Bergotte .
Það er hins vegar stíll Bergottes sem heillar hann mest ; svo mikið að hugsanir hans fara að hljóma eins og setningar höfundarins .
Og þegar hann rekst á sögur í bókum Bergottes sem líkjast þeim sem hann sjálfur hefur sagt ömmu sinni , þá tekur hann það til marks um að hann sjálfur geti , þrátt fyrir allt , hugsað merkilegar hugsanir .
Með miklum lestri nær hann hér að þroskast á bókmenntasviðinu og þokast nær því að geta einn daginn sjálfur orðið rithöfundur .
Bóklesturinn gegnir því hlutverki að vera æfing fyrir væntanlegt ævistarf , eins og mælingarnar hjá Þórbergi fyrir vísindastörf .
Samfélaginu sem Marcel elst upp í er lýst töluvert í þessum hluta , ekki síst gegnum vökult auga frænkunnar , en einnig með persónunum sem er dreift nokkuð jafnt milli stétta .
Og þetta er mjög stéttskipt samfélag .
Léonie frænka er rík ekkja sem þarf ekki að vinna og hefur þjónustufólk .
Francoise er komin af bændafólki og þarf því að vinna fyrir sér sem þjónustukona Léonie .
Faðir Swann var verðbréfasali , svo hann þarf ekkert að vinna ; safnar í staðinn listmunum og mætir í matarboð .
Afi Marcels var líka verðbréfasali og vegna þess að þau eru af sama sauðahúsi kemur Swann í heimsóknir til fjölskyldunnar .
Þau líta hálfpartinn niður á Swann því hann giftist vafasamri konu , en í raun stendur hann hærra í virðingarstiganum því hann umgengst aðalsmenn .
Verkfræðingurinn Legrandine er af sömu stétt og fjölskyldan en snobbar fyrir aðalsmönnum og vill þess vegna ekki kynna hana fyrir systur sinni í Balbec .
Hæst í þjóðfélagsstiga Combray er svo greifynjan af Guermantes , sem Marcel dreymir um að hitta .
Marcel er svo taugaveiklað og viljalaust barn að fjölskyldan hefur áhyggjur af framtíð hans .
Hans virðist ekki hafa burði til að verða viðskiptamaður , en samsamar sig listamönnum og listunnendum eins og Vinteuil , Bergotte og Swann .
Í þeim hefur hann fyrirmyndir þótt að þeir njóti takmarkaðrar virðingar í samfélaginu .
Þetta er ólíkt Þórbergi sem elst upp í samfélagi þar sem eina markmiðið sem blasir við er að verða bóndi .
Þórbergur flytur síðar úr Suðursveitinni og nær að skapa sjálfan sig þrátt fyrir þau öfl sem móta hann í æsku .
Marcel elst hins vegar upp í flóknara samfélagi þar sem fyrirmyndirnar eru fleiri .
Það er til braut fyrir tilfinninganæma drengi , fjölskyldan gerir hálfpartinn ráð fyrir því að hann verði listamaður og hvetur hann til að lesa .
Þannig að hann þarf í raun ekki að brjótast undan þeim væntingum sem samfélagið hefur til hans , ólíkt Þórbergi .
En þeir eiga það sameiginlegt að vera á skjön við fjölskyldur sínar .
Áður en lengra er haldið er vert að minnast þess að Proust vildi ekki að sagan væri lesin sem sjálfsævisaga , heldur sem skáldsaga .
Hlutinn um Combray líkist mest sjálfsævisögu , og í honum byggist margt á ævi Proust , t.d. dvaldi hann í æsku með fjölskyldu sinni í litlum smábæ , en ýmsir aðrir hlutar tengjast lítið ævi hans .
Þetta er mikilvægt í ljósi þess að Proust var andstæðingur ævisögulegu rannsóknar-aðferðarinnar í bókmenntum .
Hann skrifaði bók gegn hugmyndum eins helsta bókmenntafræðings Frakka á 19. öld , Charles Augustin Saint-Beuve , sem var talsmaður þeirrar aðferðar .
Hún hét Contre Saint-Beuve , eða Gegn Saint-Beuve , og þar hafnar hann þeirri kenningu að til að skilja skáldverk þurfi að þekkja ævi höfundarins .
Sjálfsævisögur hljóta að vera sú bókmenntagrein sem liggur best við túlkun út frá ævisögulegu aðferðinni .
Þær fjalla um ævi höfundarins svo víðtæk þekking á staðreyndum um líf hans hlýtur að koma að gagni fyrir túlkandann .
Þrátt fyrir þetta , eða kannski vegna þess , skrifar Proust skáldsöguna Í leit að glötuðum tíma sem er sviðsett sjálfsævisaga .
Maður hlýtur að spyrja sig : Hvað ætlaði Proust sér með því að skrifa skáldsögu um mann sem heitir sama nafni og lifir mjög svipaða ævi ?
Slík saga hlýtur oftar en ekki að vera túlkuð sem sjálfsævisaga hans .
Svarið tengist að einhverju leyti hræringum í módernisma á þessum tíma .
Margir höfundar , eins og t.d. James Joyce og Virginia Woolf , lögðu áherslu á upplifanir og skynjanir sjálfsins , sem þau lýstu m.a. með vitundarflæði .
Hjá þeim er það ekki endilega « sjálfsævisögulegt » sjálf sem skiptir máli .
Tilraunir Proust með hið sjálfsævisögulega sjálf eru af svipuðum toga .
Í þessari umfjöllun skiptir það kannski ekki svo miklu máli hvort Leiðin til Swann sé sjálfsævisaga Proust , eða bara hins sviðsetta sögumanns , svo lengi sem sagan er trúverðug .
Margir hafa einmitt bent á að sagan er einstaklega trúverðug , t.d. Cynthia Gamble :
Kannski væri best að kalla verkið skáldævisögu , en það mikilvægasta er að Proust nær að plata lesandann til að trúa því að hann sé að lýsa raunveruleikanum .
Næst ætla ég að skoða sjálfssköpunina eins og hún kemur fram í köflunum um leiðirnar tvær .
Þær vísa til ferðalaga , Marcel fer eitthvert , verður eitthvað og þroskast .
William C. Carter heldur því fram að leiðirnar séu táknrænar fyrir það að sögumaðurinn « kannar tvær leiðir þess heims sem hann elst upp í - leið aðalsmanna landsbyggðarinnar og salónanna í París » .
Túlkunin miðar við Leitina í heild og hann vísar til þess að leiðin til Méséglise liggur fram hjá garði Swanns , sem er tíður gestur í helstu salónum Parísar , og að leiðin til Guermantes dregur nafn sitt af aðalsætt sveitarinnar .
Hér verður einungis miðað við Leiðina til Swann og leiðirnar því túlkaðar aðeins öðruvísi ; í grófum dráttum þannig að hin fyrri fjalli um þroska Marcels í kynferðis- og ástarmálum , en hin síðari um þroska hans á bókmenntasviðinu .
3.3.
Leiðin til Méséglise - sjálfsvitund og kynþroski Á leiðinni til Méséglise mætir Marcel dóttur herra Swann , Gilberte , sem þekkir rithöfundinn Bergotte .
Hann verður að sjálfsögðu bálskotinn um leið og hann sér hana .
Þegar hann hittir hana upplifir hann það á mjög undarlegan hátt , sem er lýsandi fyrir persónuleika hans .
Í fyrsta lagi er það athyglisvert að hann segist ekki hafa næga athyglisgáfu til að merkja augnlitinn , en samt tilkynnir hann að augun hafi í raun verið svört .
Hann hlýtur að hafa komist að því síðar að augun voru svört , því hvernig hefði hann annars vitað að minningin um bláu augun væri röng .
Í öðru lagi sýnir þetta hvernig Marcel fegrar eigin upplifanir - hann sér það sem hann vill sjá - og hann var búinn að ákveða að elska Gilberte strax og hann frétti að hún þekkti Bergotte .
Auk þess markar atburðurinn tímamót í lífi Marcels , því nú er hann skotinn í stelpu .
Það verða hvörf í þessum kafla vegna aukinnar sjálfsmeðvitundar , sem líkjast þeim sem verða í Steinarnir tala í 14. kafla þegar Bergur hleypur með hattinn inn í kirkjuna .
Marcel fer að leggja í vana sinn að ganga einsamall » ( 158 ) og í framhaldi af því vaknar hann til vitundar um að hann er aðskiljanlegur frá öðrum mönnum : « mér lærðist að sömu tilfinningar ríkja ekki samtímis hjá öllum mönnum , með fyrirfram ákveðnum hætti » ( 160 ) .
Og hann áttar sig líka á því að fólk tjáir ekki tilfinningar sínar beint og af hreinskilni : « misræmið milli tilfinninga og tjáningar sló mig í fyrsta skipti » ( 160 ) .
Svo virðist sem hann sé að eldast og þroskast og draumur hans um að bóndakona holdgerist fyrir augum hans styður þann lestur .
Hann fær hins vegar ekki að umgangast Gilberte og engin bóndakona birtist .
Smám saman sættir Marcel sig við það að hann muni ekki hitta neina stúlku til að vefja örmum á göngum sínum .
Hann hættir að trúa á ímyndanir sínar og hugsun hans verður raunsærri .
Hér er á ferð mikil gerjun .
Hann er orðinn meðvitaður um að eigin órar eru ekki raunverulegir .
Áður var veruleikinn sveipaður töfrum skáldsögunnar , eins og veruleiki barns .
Nú er eins og hann sé orðinn fullorðnari og veruleikinn er eins og vanaleg umgjörð eða járnbrautarvagn sem hann ferðast um í .
Og hann er meðvitaður um að órarnir eru uppspuni eins og skáldsaga sem hann les til að skemmta sér .
Þegar hann er hættur að ímynda sér kynlíf verður Marcel vitni að kynlífi nokkrum árum síðar þegar hann gægist inn um gluggann hjá fröken Vinteuil sem stundar kynlíf með vinkonu sinni .
Kynlíf þeirra er afbrigðilegt því þær nota mynd af nýlátnum föður hennar « fyrir helgisiðakenndar vanhelganir » ( 167 ) .
Þegar Marcel hefur orðið vitni af þessu er hann ekki lengur saklaust barn .
Kaflinn um leiðina til Méséglise fjallar öðrum þræði um kynþroska Marcels og aukna vitund um ástina og kynlíf .
Hann hefst á saklausri ást Marcels og blautum draumum , en endar svo á því að hann verður vitni að dekkri hlið kynlífs .
Marcel verður hins vegar ljóst við þessa sýn « hvað herra Vinteuil sálugi hafði uppskorið að launum fyrir allar þjáningarnar sem hann hafði þolað vegna dóttur sinnar í lifanda lífi » ( 168 ) .
Vinteuil er , ásamt Bergotte , fulltrúi fyrir stétt listamanna í sögunni , því hann er tónskáld .
Og hér verður hann vitni að hlutskipti listamanns sem fær engin laun í lifanda lífi og er svívirtur eftir dauðann .
Meðferð fröken Vinteuil á föður sínum er hliðstæð við framkomu Gilberte gagnvart Marcel þegar þau hittast .
Hún starir á hann með glotti sem hann túlkar sem « vott um ýtrustu fyrirlitningu » og gerir hreyfingu með hendinni sem hann skilur sem « vísvitandi móðgun » ( 148 ) .
Eftir þennan fund hefur hann með sér « fyrsta hugboð hamingjunnar sem drengjum af [ hans ] toga er meinað vegna óyfirstíganlegra náttúrulögmála » ( 149 ) .
Herra Vinteuil virðist vera « drengur af hans toga » , miðað við hvernig hamingjan forðast hann , og í þann flokk mætti setja Swann .
Þeir eru óheppnir í ástarmálum og Marcel samsamar sig með þeim .
Það verður sérstaklega greinilegt í II. bindi Leiðarinnar til Swann þar sem sjúklegu ástarsambandi Swanns og Odette er stillt upp við hlið þráhyggju Marcels gagnvart Gilberte .
Það er kannski aðalmálið í leiðinni til Méséglise að Marcel fer að trúa því að hann og « drengir af hans toga » , ef til vill næmar listamannssálir , séu óhamingjusamir í ástarmálum .
Í greininni « Proust ' s Narrator » heldur Brian Rogers því fram að allar persónur verksins virki sem speglar fyrir vaxandi vitund Marcels .
Þeim megi svo skipta í tvo flokka : « þá hvers speglun er meira og minna samhljóma þeirri sýn sem er að þróast hjá sögumanninum , og þá sem endurkasta svo andstæðu og fjandsamlegu ljósi [ ... ] að þeir láta hann efast um gildi eða þýðingu allrar listrænnar köllunnar í hans innri heimi . »
Í fyrri flokknum eru listamennirnir Vinteuil , Bergotte og málarinn Elstir , en í seinni flokknum er m.a. Swann sem reynist á endanum slæm fyrirmynd .
Það er tvennt mikilvægt í þessari túlkun : annars vegar að Marcel speglar sig í þeim persónum sem hann mætir , og hins vegar að þær eru flokkaðar eftir því hvort þær hafa góð eða slæm áhrif á listræna sýn hans .
Það skiptir máli fyrir leiðina til Guermantes sem fjallar um köllun Marcels til að verða rithöfundur .
3.4.
Leiðin til Guermantes - Leitin að yrkisefni Næst vindur sögumaðurinn sér í að segja frá leiðinni til Guermantes .
Nafnið á leiðinni er hlaðið merkingu , því Guermantes er nafnið á aðalsætt héraðsins sem á Combray .
Hún er hæst í þjóðfélagsstiganum og greifynjan af Guermantes lætur rúlla út rauða dreglinum þegar hún mætir í kirkjuna .
Leiðina til Guermantes má því ekki aðeins skilja sem leiðina að kastala Guermantesættarinnar , heldur líka sem leiðina á topp mannvirðingarstigans .
Marcel er gagntekinn af aðalsmönnum og er með frúna af Guermantes á heilanum .
« Ég lét mig dreyma um frúna af Guermantes , að hún boðaði mig á sinn fund , yfirkomin af skyndilegri löngun til að hitta mig » ( 176 ) .
Hann lætur sig dreyma um að hún vilji ólm heyra ljóðin hans .
Sögumaðurinn talar fyrr í sögunni um að heilsuleysi hans og skortur á viljastyrk hafi gert framtíð hans óvissa , en með því að gerast rithöfundur sér hann tækifæri til að eyða þeirri óvissu .
Þó er ljón í veginum : skortur á yrkisefni .
Þegar hann leiðir hugann að efni ljóðanna sem hann myndi fara með fyrir frúna af Guermantes þá grípur hann í tómt .
Það er ekki skrýtið að hann skorti yrkisefni með « óendanlega heimspekilega dýpt » , því hvaða efni uppfyllir þessi skilyrði ?
En þar sem hann getur ekki fundið þvílíkt efni viðurkennir hann hæfileikaleysi sitt og hugsun hans verður jarðbundnari .
Marcel kemst niður úr heimi ímyndana og hugaróra inn í raunveruleikann .
Hann áttar sig á því að hann er « til á alveg sama hátt og aðrir menn , að ég myndi eldast og deyja eins og þeir » ( 177 ) .
Þegar hann sér frúna af Guermantes í kirkju áttar hann sig líka á því að hún er ekki « úr öðru efni en aðrir dauðlegir menn » ( 178 ) , hún líkist meira að segja læknisfrúm og konum smákaupmanna .
Hann hættir leitinni að yrkisefni og leiðir í staðinn hugann að hinu fallega umhverfi leiðarinnar til Guermantes .
Hann einbeitir sér að skynjunum sínum og reynir að brjóta þær til mergjar á svipaðan hátt og bragðið af magðalenukökunni .
Það sem Marcel gerir og á endanum leiðir til þess að hann nær að skrifa blaðsíðu af texta sem hann er ánægður með , er ekki ólíkt því sem Bergur aðhefst í lokin á Steinarnir tala .
Bergur situr uppi á húsþaki og horfir upp í hlíðina á það hvernig steinninn birtist þegar sólin skín á hann .
En Marcel staldrar við á göngu sinni til að grandskoða m.a. steina :
Þrátt fyrir miklar tilraunir nær hann ekki að komast bak við skynjanir sínar fyrst um sinn .
En hann heldur áfram þessum nákvæmu skoðunum , sem líkjast rannsóknum Bergs , og á endanum gerir hann uppgötvun sem honum finnst hann verða að skrifa niður .
Það er þegar hann fær far í vagni með Percepied lækni sem er á leið í sjúkravitjun í Martinville-le-sec .
Á leiðinni sér hann kirkjuturnana í Martinville og turninn í Vieuxvicq birtast og hverfa á víxl út af hlykkjóttum veginum .
Þessi sýn hefur áhrif á hann og vegna þess að honum býðst ekki nein önnur afþreying í vagninum þá hugsar hann um hana nóg til að brjóta hana til mergjar .
Með honum « kviknaði ný skynjun sem hugurinn bjó í búning orða » ( 183 ) , svo hann hann skrifar orðin niður .
Þessi orð birtast í tæplega einnar blaðsíðu langri tilvitnun á bls. 184 .
Þetta prósaljóð er hugverk sem gegnir sams konar hlutverki í þroskasögu Marcels og vísindatilraunin og kenningarnar í sögu Þórbergs .
Marcel hefur nú náð þeim vitsmunalega þroska að geta hugsað frumlegar hugsanir .
Þar með er rithöfundadraumurinn aftur kominn á dagskrá .
Þetta er auk þess eins og Brian Rogers hefur bent á « fyrsta skissan , ófullþroska vísir að fullgerðri skáldsögu sögumannsins » .
Nú hefur Marcel fundið leið til Guermantes , þ.e. leið til að klífa þjóðfélagsstigann svo hann geti umgengist aðalsmenn .
Með því að brjóta til mergjar skynjanir sínar hefur hann fundið yrkisefni sem getur fleytt honum áfram á rithöfundabrautinni , og þannig gæti hann í framtíðinni vakið athygli frúarinnar af Guermantes á ljóðum sínum .
Hann er svo ánægður með þetta að hann skoppar um í fögnuði og syngur eins og hæna .
Þetta er annað hugarástandið sem leiðin til Guermantes kennir honum að þekkja í sjálfum sér .
Hitt ástandið grípur hann á leiðinni heim þegar hann áttar sig á því að hann þarf að fara að sofa án þess að fá koss frá mömmu sinni .
Þá verður hann sorgmæddur , kvíðinn og angistarfullur .
Þetta eru tvær öfgar tilfinningalífsins og það var « Guermantes-leiðin sem kenndi [ honum ] að greina þessi hugarástönd sem eiga til að skiptast á » ( 186 ) .
Leiðirnar til Guermantes og Méséglise hafa mikil áhrif á sjálfsvitund Marcels vegna þess að þær eru umhverfið sem móta hann þegar hann er ennþá mótanlegur og er að læra að þekkja sjálfan sig .
« Ég var opinn fyrir hlutum og fólki þegar ég átti leið þar um og þessvegna eru hlutirnir og fólkið sem þær komu mér í kynni við hið eina sem ég tek ennþá gilt og veitir mér ennþá ánægju » ( 186-87 ) .
Í lok sögunnar frá Combray hefur Marcel þroskast , lært að þekkja eigin tilfinningar og fundið köllun sína .
Þannig hefur hann harðnað og mótast af umhverfinu .
Að lokum aðeins um endirinn ; hann gefur oft vísbendingu um aðalatriðið .
Síðustu setningar Leiðarinnar til Swann fjalla um hverfulleika staða :
Þessi hugsun virðist liggja að baki hjá bæði Proust og Þórbergi .
Þeir eru báðir í sínum verkum að endurskapa tiltekna staði sem nú eru glataðir .
Staðirnir eru ef til vill ennþá til í rúminu , en allt samfélagið hefur breyst og « hughrifin sem voru uppistaðan í lífi » íbúanna koma aldrei aftur .
En það eru einmitt hughrifin sem móta sjálf sögupersóna þeirra og ýta þeim í átt að því sem þeir eiga eftir að verða
Niðurstöður
Nú þegar öllu hefur verið á botninn hvolft
Loks er komið að því að taka saman þær niðurstöður sem samanburðurinn leiddi í ljósarins .
Fyrst ber að nefna að viðleitnin til að endurskapa æskuslóðirnar sameinar þá Proust og Þórberg .
Staðarlýsingin er mjög mikilvæg hjá báðum .
Þeir beina athyglinni ekki endilega að atburðum eða fólki , heldur umhverfinu og hlutunum sem mótuðu þá þegar þeir voru óharðnaðir .
Þeir reyna að endurheimta þann horfna heim og þá þá glötuðu paradís þar sem þeir sjálfir urðu til .
Bæði verkin eru þroskasögur og fjalla um tilurð sjálfsins .
Bygging þeirra er því að mörgu leyti svipuð , en það var ein af ástæðunum fyrir því að ég valdi þau til samanburðar .
Þær hefjast á miklum samfélags- og staðarlýsingum .
Svo taka við bernskuminningar með engum sérstökum söguþræði sem skapa þeimví tímalausan goðsagnablæ .
Aðalpersónurnar eru fyrst um sinn aðgerðarslausir áhorfendur sem drekka í sig umhverfið , en fara smám saman að athafna sig meira sjálfstætt .
Í báðum verkum er það tekið sérstaklega fram þegar persónurnar fara að ganga einar um sveitina og þaðá tengt við aukna sjálfsmeðvitund .
Þæeir eiga það sameiginlegt að hafa næma skynjun sameiginlega og veita ýmsum hlutum í umhverfinusins mikla athygli .
Þæeir rembast við að brjóta til mergjar skynjunanir sínar og hafa úthald til að hlusta eftir « nið aldanna » .
Þessi hæfileiki fleytir þeim áfram til aukins þroska hvorrium á sínu sviði .
Þórbergur framkvæmir vísindatilraun sem verður áfangi í hans ævistarfi og Marcel skrifar fyrsta vísinn að þeirri miklu skáldsögu sem hann á eftir að skrifa síðar .
Hugverkin marka endapunkt í sögunum sem fjalla um hvernig sjálfið verður til og þroskast í ákveðnu umhverfi þangað til það einstaklingurinn fer að hugsa sjálfstætt .
Þórbergur og Proust nota svipaða aðferð til að lýsa umhverfinu og samfélaginu .
Þeir láta persónur sínar í áhorfendahlutverk .
Bergur , Marcel og Léonie frænka rannsaka umhverfi sitt af gríðarlegri forvitni , og þess vegna fær lesandinn nákvæma lýsingu á því .
Rannsóknir þeirra á umhverfinu eru athyglisverðar meðal annars vegna þess að frumleg hugsun þeirra sprettur úr því sem Þórbergur kallar að tala við steina » og Marcel að brjóta til mergjar skynjanir » , þ.e.a.s. úr því að lífgera umhverfið .
Þannig verða upplifanir þeirra persónulegar og sérstakar .
Rannóknir þeirra eru líka áhugaverðar vegna þess að minningar þeirra fylgja nákvæmri skoðun á hlutum .
Sagan um kökuátið og kenning Prousts um að skynjunanir á hlutaum geti kveikt á ósjálfráða minninu eru fræg dæmi .
Samanburðurðinn við Proust dró það framleiddi leiddi í ljós að aðferð Þórbergs er að ýmsu leyti svipuð .
Hann lýsir hlutum af mikilli nákvæmni .
Af þeirri nákvæmu athygli , en af henni spretta minningar vegna þess að frásagnir þar sem hlutirnir koma fyrir fléttast inn í lýsingarnar .
Af þessu er einnig freistandi að draga þá ályktun að minnið og sköpunargáfan starfi á svipaðan hátt .
Minnið og sköpunargáfan hljóta að vera þeir þættir sem móta sjálfsævisöguleg verk mest .
Samanburðurinn á Steinarnir tala og Leiðinni til Swann hefur verið frjósamur meðal annars vegna þess að höfundarnir höfðu ólíka afstöðu til þess hvaða hlutverki minni og sköpun gegndu í skrifunum .
Því er staða verkanna ólík með tilliti til marka sjálfsævisögunnar við aðrar greinar ólík og samanburðurinn varð bitastæðari frá fræðilegu sjónarmiði .
Greiningin á Steinunum sýndi samt að það var ekki alveg rétt að skilgreina verkið sem endurminningar þ.
Því í lok sögunnar þróast textinn yfir í stílfærða sjálfstjáningu af svipuðum toga og í Ofvitanum og Íslenskum aðli .
Því væri kannski best að flokka hana sem skáldævisögu , eins og Soffía Auður Birgisdóttir hefur fært rök fyrir .
Hér að ofan var minnst á það heimildagildi sem Þórbergur vildi að sagan hefði og það notað sem rök fyrir því að hún væri endurminningar .
En Leiðin til Swann , sem ég staðsetti á mörkum sjálfsævisögu og skáldsögu , hefur ekki síður verið lesin sem skýrsla um sinn stað og tíma .
Á þetta hlutverk Leitarinnar hefur Proust-fræðingurinn Malcolm Bowie bent : « The novel has been pressed into service as a source-book for the social history of late nineteenth century France , and has acted as an informal guide to the sensibilities , manners , tastes and fashions of the period . »
Á þessu sést vel vandi þess að skilgreina verkin , og hér verður ekki kveðið á um endanlega niðurstöðu í því máli .
Samt sem áður er ljóst að einhvers konar sjálfstjáning og sjálfssköpun fer fram í verkunum og því eru þetta sjálfsævisögulegir textar .
Báðir höfundarnir ná með sínum skrifum kjarnanum í kenningu Foucaults um fagurfræði sjálfsins .
Það er að segja þeir gera líf sitt að listrænum efnivið e.
En hvor með sínum hætti .
Þórbergur vegna þess að hann nær að skapa sjálfan sig á frumlegan hátt þrátt fyrir þau öfl sem reyna að móta hann .
Hann kemur úr samfélagi þar sem eina fyrirsjáanlega starfið er að verða bóndi en lætur það ekki stöðva sig .
Proust kemur úr flóknara samfélagi þar sem fleiri fyrirmyndir eru í boði .
En það er óvíst hvort hann er yfirhöfuð að skapa sjálfan sig í verki sínu , þar sem hann kallar það skáldsögu .
Hins vegar er ótvírætt að líf hans sjálfs er sá listræni efniviður sem hann vinnur söguna upp úr .
Athyglin sem beinist að sjálfinu veldur hugsanlega mestua um muninnum á verkunum .
Hann má ef til vill skýra með ólíkum menningarlegum bakgrunni .
Sjálfið fær miklu meira pláss hjá Proust enda er hans verk hans ákveðin tilraun með hið sjálfsævisögulega sjálf , sem tengist hræringum í módernismansum í upphafi aldarinnar .
Sögunni er kannski best lýst þannig að sjálfið sé þanið út í yfirstærð .
Frásögnin inniheldur það sem andvaka maður hugsar um nætur og það er varla til neitt sjálfhverfara en það .
Sviðsetti sögumaðurinn hjá Proust gefur texta hans öðruvísi tón .
Hann minnir á persónulega essayju meðan Þórbergur skrifar á köflum í einhvers konar skýrslustíl .
Þá kafla þar sem Þórbergur hliðrar sér hjá því að tala um sjálfan sig má rekja til uppruna hans í frumstæðu bændaþjóðfélagi þar sem aðrir hlutir teljast í frásögur færandi en í þróaðri samfélögum .
Annar stór munur á verkunum er að Proust fjallar heilmikið um kynþroskann , ást og kynlíf .
Sá þáttur þroskasögunnar er alveg jafn veigamikill og bókmenntirnar .
Þórbergur fjallar ekkert um kynferðismál því Steinarnir fjalla um árin fyrir kynþroskann .
Hann lýsir því einu sinni þegar naut fer upp á kú , en segir um leið að hann hafi aldrei orðið var við að fólkið gerði neitt þvílíkt .
Upplýsingarnar sem koma fram í « Endurfæðingakrónikunni » eru merkilegar í þessu samhengi , því sú stefna sem Þórbgergur hefur aðhyllist í lífinu kúvendist þegar hann fær náttúru til kvenna .
Hann missir alla mælinga- og vísindaáráttu og fer að yrkja , eitthvað sem hann minnist ekkert á í Steinunum .
Hann fjallar svo mikið um kynhvötina , ástina og yrkingar í Íslenskum aðli og Ofvitanum .
Þetta er merkilegt í samanburði við Leiðina til Swann því þar tengjast skrifin og kynhvötin líka sterkum böndum .
Ef það ætti að halda áfram með þessa rannsókn tel ég að það væri mjög áhugavert að bera saman ástarsamband Þórbergs og elskunnar hans við samband Marcels og Gilberte ; og Swann og Odette .
Mesti munurinn er augljóslega sá að Marcel elst upp í París og Combray við allsnægtir en Þórbergur við töluverða fátækt í Suðursveit .
Á stórhátíðum í sveitinni býður fólkið upp á mylsnur sem hafa hefur dottið hrotið af borði hámenningarinnar í Frakklandi .
Marcel langar « ekki til neins meira en að upplifa óveður við sjó » ( 197 ) .
En óveður við sjó er hversdagslegur veruleiki í Suðursveit þar sem hýbílin eru auk þess byggð úr svo lélegum efnum að þegar fer að hvessa í lokin á Steinarnir tala « rýkur [ Þórarinn föðurbróðir ] í að tína á baðstofuþekjuna þung járn úr frönskum ströndum og franska siglupalla , sem hann hafði safnað að sér til hvassviðrisdaganna með fyrirhyggju » ( 156 ) .
Málverkafölsunarmálið
Menntamálaráðherra ætlar að skipa starfshóp til að fara yfir málverkafölsunarmálið og segir brýnt að ákveða hvað eigi að gera við fölsuð málverk sem séu í umferð .
Sýknudómur Hæstaréttar breyti engu þar um .
Stjórn Sambands íslenskra myndlistarmanna harmar þær ömurlegu afleiðingar sem úrskurður Hæstaréttar í málverkafölsunarmálinu hefur fyrir íslenska myndlist .
Stjórnin segir í ályktun að það sé gríðarlegt áfall fyrir íslenskt myndlistarlíf að verkin sem um ræðir fái nú heimfararleyfi sem ófölsuð , en flestum blandist hugur um að þau séu að stórum ef ekki öllum hluta fölsuð .
Það hljóti að vera verkefni yfirvalda að fá úr því skorið hvort um falsanir sé að ræða eða ekki , burtséð frá því hver framdi glæpinn .
Stjórnin skorar á stjórnvöld að finna færa leið til að koma fölsuðu listaverkunum úr umferð .
Valgerður Jóhannsdóttir : « Þorgerður Katrín Gunnarsdóttir , menntamálaráðherra , hver eru þín viðbrögð við þessari áskorun myndlistarmanna ? »
Þorgerður Katrín Gunnarsdóttir , menntamálaráðherra : « Mín viðbrögð eru þau að fyrir þó nokkru síðan að þá ákvað ég að það yrði farið mjög gaumgæfilega yfir þetta mál , yfir málverkafölsunarmálið og hef þegar ákveðið það að skipa starfshóp sem að fer yfir þetta mál með höfundarrétt í hug , með það hvernig eigi að skrá málverk sér í lagi gömlu meistaranna til framtíðar og þá um leið hvernig við komum til með að setja niður listasöguna því þetta er náttúrulega gríðarlega umfangsmikið mál , þýðingarmikið , skiptir okkur mjög miklu til framtíðar . »
Valgerður : « Þannig að þó að Hæstiréttur hafi sýknað þá sem ákærðir voru þá finnst þér samt sem áður að það verði að bregðast við ? »
Þorgerður Katrín Gunnarsdóttir : « Ja , það er alveg ljóst að það eru fölsuð verk í umferð og menningarlega og menningarsögulega þá ber mér í rauninni skylda til þess að bregðast við því hvernig við komum til með að meðhöndla þau verk sem eru í umferð hér á landi , þannig að hvort sem að Hæstiréttur hafi sýknað eða ekki þá verðum við að taka afstöðu hvað við ætlum að gera við þessi fölsuðu verk sem að eru í gangi hér á landi . »
Meirihluti vill þjóðaratkvæðagreiðslu
Sjö af hverjum 10 landsmanna vilja þjóðaratkvæðagreiðslu um fjölmiðlafrumvarp ríkisstjórnarinnar samkvæmt skoðanakönnun sem Fréttablaðið birtir í dag .
Formaður allsherjarnefndar Alþingis segir að þessi mikla andstaða komi nokkuð á óvart en sjónarmið stjórnarflokkanna í þessu máli hafi ekki notið sannmælis .
Spurt var hvort fólk teldi að forsetinn ætti að neita að skrifa undir fjölmiðlalögin og skjóta þeim til þjóðaratkvæðagreiðslu .
Sjötíu og eitt prósent þeirra sem afstöðu tóku svöruðu því játandi en nei sögðu 29% .
Nærri 87% telja að forsetinn hafi vald til að synja lögum staðfestingu og rúm 80% sögðust andvíg frumvarpi ríkisstjórnarinnar um eignarhald á fjölmiðlum .
Bjarna Benediktssyni , formanni allsherjarnefndar kemur þetta nokkuð á óvart .
Bjarni Benediktsson , formaður allsherjarnefndar : « Það er visst áhyggjuefni fyrir þá sem standa að þessu máli að stuðningurinn skuli ekki vera meiri en raun ber vitni .
Mér finnst þó að okkar sjónarmið hafi átt mjög erfitt uppdráttar og málið hafi nú verið afflutt af töluverðu leyti , það er nú mín skoðun á því .
Varðandi þetta um forsetann að þá kemur það mér nú verulega á óvart að þetta hátt hlutfall þjóðarinnar sé þeirrar skoðunar að mál af þessu tagi eigi að fara þessa leið .
Í fyrsta lagi er ég nú því efnislega ósammála að málið sé þannig vaxið , en tel þó að það kannski fari eitthvað saman við stuðning við málið , þessi niðurstaða .
Sérstaklega kemur þetta mér á óvart þegar horft er til þess að löndin í kringum okkur hafa öll séð ástæðu til þess að skipta sér af málum af þessu tagi , þ.e.a.s. hvernig fjölmiðlarnir eru , hvernig þeir byggjast upp og hvernig komið er í veg fyrir of mikla samþjöppun á því sviði og ég hygg að þar hafi nú verið býsna langt í það að menn hafi látið sér detta í hug að fara með slíkt fyrir þjóðaratkvæði . »
Valgerður Jóhannsdóttir : « Nú er þetta mál á dagskrá þingsins í dag .
Gerir þú ráð fyrir að þetta verði að lögum bara í lok vikunnar ? »
Bjarni Benediktsson : « Ég geri ráð fyrir því , já .
Þessi niðurstaða breytir ekki minni sannfæringu í málinu . »
Bankarán
Landsbankaútibúið við Gullinbrú í Grafarvogi í Reykjavík var rænt á 11. tímanum í morgun .
Ræninginn sem var vopnaður öxi náðist á hlaupum í Foldahverfi skömmu eftir ránið .
Ræninginn huldi andlit sitt eftir því sem næst verður komist .
Hann kom inn í bankann um hálfellefuleytið .
5 starfsmenn voru í bankanum og einn viðskiptavinur og eru allir heilir á húfi .
Ræninginn ógnaði starfsfólki með öxinni og hljóp á brott með eitthvað af peningum .
Ekki er vitað hversu miklu hann náði .
Viðskiptavinurinn mun hafa hlaupið á eftir ræningjanum .
Lögregla var skjót á staðinn og náði ræningjanum þar sem hann var á hlaupum í Foldahverfi öxin fannst við Frostafold .
Ræninginn er nú í haldi lögreglu og bíður yfirheyrslu .
Hann er á þrítugsaldri og hefur áður komið við sögu lögreglu , m.a. vegna auðgunarbrota .
Lögreglan útilokar ekki að ræninginn eigi sér vitorðsmenn .
Starfsfólkið þiggur nú áfallahjálp hjá sálfræðingum .
Litlar skemmdir virðast hafa orðið á bankaútibúinu sem verður lokað það sem eftir lifir dags .
Reglur um umboðsmann Alþingis
Umboðsmaður Alþingis ætlar að taka saman og kynna af sinni hálfu reglur sem hann óskar eftir að gildi um samskipti hans og stjórnvalda .
Þetta kom fram á fundi sem umboðsmaður átti með forseta og varaforseta Alþingis í morgun .
Tilefni fundarins var samtal sem Davíð Oddsson , forsætisráðherra átti við umboðsmann 4. maí síðast liðinn um álit umboðsmanns um skipan hæstaréttardómara .
Gert er ráð fyrir að skýrt komi fram í samskiptareglum stjórnvalda og umboðsmanns hver eigi að hafa frumkvæði að samskiptum og hvert form þeirra eigi að vera .
Vís kaupir Lyfju
Vátryggingafélag Íslands hefur keypt lyfsölukeðjuna Lyfju af Högum , verslanakeðju Baugs .
Lyfja rekur 34 apótek um allt land undir merkjum Lyfju og Apóteksins .
Vátryggingafélagið ætlar ekki að leggja fram hærri upphæð en 500 milljónir króna í Lyfju .
Afgangur kaupverðsins kemur frá öðrum fjárfestum .
Finnur Ingólfsson , forstjóri fyrirtækisins segir það trúnaðarmál að svo stöddu hvaða fjárfestar séu þar á ferð .
Vátryggingafélagið átti fyrir stóran hlut í Samkaupum og er því orðið fyrirferðamikið á smásölumarkaði .
Jón Björnsson , forstjóri Haga , segir að frá sínum sjónarhól sé salan ekki tilkomin vegna stefnu Baugs um að losa sig við eignir hér á landi og einbeita sér að fjárfestingum erlendis .
Jón Björnsson , forstjóra Haga : « Ég get að sjálfsögðu ekki svarað fyrir um fyriráætlanir Baugs en ég lít svo á að hvað Haga varðar þá er þetta bara viðskiptalegs eðlis algjörlega .
Kaupverðið er trúnaðarmál en tilboðið var gott og styrkir okkar efnahagsreikning og það er í raun og veru grundvöllur þessarar sölu . »
Guðmundur Hörður Guðmundsson : « Má búast við frekari sölu hjá ykkur á næstunni ? »
Jón Björnsson : « Þú verður að spyrja eigendur félagsins að því sem eru fjölmargir en ég á ekki von á því . »
Hagar eiga enn um 65 verslanir hér á landi og í Svíþjóð .
Þar á meðal Hagkaup , Bónus , 10-11 og ýmsar tískuvöruverslanir .
Í fréttatilkynningu frá Högum segir að félagið geti nú einbeitt sér enn frekar að rekstri þessara verslana og að nú sé það betur í stakk búið til að takast á við framtíðaruppbyggingu .
Fölsuð málverk í umferð
Menntamálaráðherra segir óumdeilt að fölsuð málverk séu í umferð hér á landi og við því verði að bregðast .
Rannsókn ríkislögreglustjóraembættisins á málverkafölsunarmálinu var harðlega gagnrýnt á Alþingi í morgun .
Sýknudómur Hæstaréttar yfir mönnunum tveimur sem ákærðir voru fyrir að selja fölsuð málverk hefur að vonum vakið mikla athygli .
Í ályktun sem stjórn Sambands íslenskra myndlistarmanna sendi frá sér í gærkvöldi , segir m.a. að niðurstaðan sé gífurlegt áfall fyrir íslenskt myndlistarlíf .
Áslaug Thorlacius , formaður sambandsins sagðist á Morgunvaktinni í morgun ekki leggja áherslu á að einhverjir menn færu í fangelsi , þeir yrðu að njóta vafans .
Áslaug Thorlacius , formaður Sambands íslenskra myndlistarmanna : « En mér finnst slæmt ef að þessi fölsuðu verk eða þessi verk sem að nánast allir eru sammála um að eru fölsuð , skuli nú hafa fengið einhvern svona gæðastimpil bara eða eitthvert sakleysisvottorð og séu bara komin aftur í umferð . »
Stjórn Sambands myndlistarmanna skorar á stjórnvöld að finna færa leið til þess að koma fölsuðu verkunum úr umferð .
Þorgerður Katrín Gunnarsdóttir , menntamálaráðherra segist fyrir nokkru hafa ákveðið að skipa starfshóp til að fara yfir málverkafölsunarmálið , m.a. með höfundarrétt í huga og hvernig eigi að skrá verk gömlu meistaranna og þar með listasöguna .
Sýknudómur Hæstaréttar breyti engu um þetta .
Þorgerður Katrín Gunnarsdóttir , menntamálaráðherra ( D ) : « Það er alveg ljóst að það eru fölsuð verk í umferð og menningarlega og menningarsögulega þá ber mér í rauninni skylda til þess að bregðast við því hvernig við komum til með að meðhöndla þau verk sem að eru í umferð hér á landi .
Hvort sem að Hæstiréttur hafi sýknað eða ekki þá verðum við að taka afstöðu hvað við ætlum að gera við þessi fölsuðu verk sem að eru í gangi hér á landi . »
Þingmenn fögnuðu viðbrögðum menntamálaráðherra á Alþingi í morgun .
Lúðvík Bergvinsson , þingmaður Samfylkingarinnar sagði hins vegar að rannsókninni hefði verið svo áfátt af hálfu ríkislögreglustjóra að Hæstiréttur hefði ekki getað komist að annarri niðurstöðu .
Lúðvík Bergvinsson , alþingismaður ( S ) : « Ríkislögreglustjóraembættið er mjög mikilvægt og það er mikilvægt að þar gangi hlutirnir vel fyrir sig .
Í þessu tilviki fær það mikinn rasskell og ég held að hæstvirtur dómsmálaráðherra þurfi að gefa þá yfirlýsingu að hann standi enn ókeikur á bak við þann ríkislögreglustjóra sem nú situr . »
Og það vantaði ekkert upp á stuðninginn hjá Davíð Oddssyni , starfandi dómsmálaráðherra sem sagði Lúðvík ekki hafa átt annað erindi í ræðustól en koma höggi á ríkislögreglustjóra .
Davíð Oddsson , starfandi dómsmálaráðherra ( D ) : « Ekki veit ég hvers vegna , hvað fyrir háttvirtum þingmanni vakir .
Það hefur ekkert komið fram um það að þessi rannsókn hafi ekki verið unnin af miklum heilindum og af miklu afli af hálfu ríkislögreglustjóraembættisins . »
Stóra málverkafölsunarmálið
Bæði Hæstiréttur og Héraðsdómur höfnuðu í fyrravor kröfu sakbornings í stóra málverkafölsunarmálinu um að bannað yrði að leiða fyrir dóm 18 vitni í málinu vegna þess að þau væru vanhæf .
Meðal vitnanna voru sérfræðingar sem meirihluti Hæstaréttar telur nú að ekki sé hægt að notast við vegna tengsla við einn kærenda í málinu .
Annar sakborninga í stóra málverkafölsunarmálinu , Pétur Þór Gunnarsson , krafðist þess að bannað yrði að leiða vitni fyrir réttinn .
Það var m.a. rökstutt með því að það væri augljós mismunun gagnvart sakborningum að heimila kunnáttumönnum sem hefðu hagsmunatengsl við rannsókn málsins að bera vitni fyrir ákæruvaldið en útiloka um leið sérfræðivitni sakborninga .
Vitnin væru í raun vanhæf vegna margvíslegra hagsmunatengsla við raksakendur og kærendur .
Eitt þeirra , Viktor Smári Sæmundsson væri t.d. forvörður hjá Listasafni Íslands sem lagði inn kæru vegna tveggja verka í eigu safnsins .
Héraðsdómur hafnaði hins vegar kröfu Péturs Þórs .
Ekki yrði t.d. séð að sakborningum væri mismunað eins og haldið væri fram .
Framburður vitnanna gæti haft þýðingu fyrir úrslit málsins en á hinn bóginn kæmu meint tengslanna vitnanna innbyrðis og við kærendur til álita þegar dómarar þyrftu að meta skýrslu þeirra .
Það væri og skylda verjanda að reifa það í málflutningi sínum .
Þetta gæti ekki leitt til þess að ákæruvaldinu yrði bannað að leiða fram vitnin og kröfu Péturs Þórs þess efnis var synjað .
Hæstiréttur staðfesti þessa niðurstöðu og vitnin sögðu álit sitt í héraði .
Meirihluti Hæstaréttar telur hins vegar núna í sýknudómi sínum í málinu að álit sem Viktor Smári Sæmundsson vann séu ekki tæk fyrir dómi vegna þess að hann hafi starfað hjá einum kærenda , Listasafni Íslands .
Þetta telja lögreglu- og ákæruvald ganga þvert á fyrri niðurstöðu dómstóla í málinu en þá má líka ítreka að Héraðsdómur benti á það í úrskurði sínum í fyrravor að hafa þyrfti tengslin í huga þegar skýrslur vitnanna væru metnar .
Ákæruvaldið er ósátt við að þeim sé kastað út af borðinu en verjendur og sakborningar segja að önnur niðurstaða hafi ekki verið möguleg til að málsmeðferðin yrði réttlát .
Málskotsrétturinn
Mikill meirihluti þjóðarinnar er andvígur fjölmiðlafrumvarpi ríkisstjórnarinnar og telur forseta lýðveldisins hafa vald til að staðfesta ekki lög og skjóta þeim til þjóðarinnar .
7 af hverjum 10 telja að forsetinn eigi að nýta málskotsréttinn verði fjölmiðlafrumvarpið að lögum .
Þetta kemur fram í nýrri skoðanakönnun Fréttablaðsins sem gerð var í gær .
Fyrst var spurt hvort fólk væri fylgjandi eða andvígt fjölmiðlafrumvarpi ríkisstjórnarinnar .
4 af hverjum 5 eru andvígir en fimmtungur er fylgjandi frumvarpinu .
Ívíð fleiri konur eru andvígar frumvarpinu en karlar en ekki er munur eftir búsetu .
Þá var spurt hvort forseti Íslands hefði vald til að staðfesta ekki lög og skjóta þeim þannig til þjóðarinnar .
Tæp 87% telja forsetann hafa valdið .
Hvorki er munur eftir kyni ná búsetu .
Loks var spurt hvort forsetinn ætti að neita að undirrita fjölmiðlalög ríkisstjórnarinnar og skjóta þeim til þjóðarinnar .
71% telur hann eiga að gera það en 29% eru á öðru máli .
Heldur fleiri konur en karlar telja að forsetinn ætti ekki að undirrita lögin en ekki er marktækur munur á skoðunum eftir búsetu , samkvæmt Fréttablaðinu .
Séu niðurstöður könnunarinnar bornar saman við könnun Gallup fyrir Norðurljós sem gerð var á nokkurra daga tímabili um síðustu mánaðamót , virðist andstaða við fjölmiðlafrumvarpið fara vaxandi en þá voru 2 af hverjum 3 andvígir frumvarpinu .
Í könnun Fréttablaðsins var hringt í 800 manns en ekki kemur fram hversu hátt hlutfall svaraði .
Skorað á þingmenn að skoða hug sinn
Bæjarstjórn Ísafjarðar samþykkti á fundi sínum á miðvikudag tillögu Lárusar G. Valdimarssonar , Samfylkingu um að skora á þingmenn Norðvesturkjördæmis að skoða vel hug sinn við afgreiðslu fjölmiðlafrumvarps forsætisráðherra .
Bæjarstjórn Ísafjarðarbæjar harmar þau vinnubrögð sem viðhöfð hafi verið af hálfu meirihluta Alþingis í tengslum við þinglega meðferð fjölmiðlafrumvarpsins .
Þau vinnubrögð séu vart til þess fallin að auka virðingu almennings fyrir hinu háa Alþingi .
Við lagasetningu sem varði grundvallaratriði lýðræðisins sé æskilegt að um hana náist þverpólitísk sátt .
Tillagan var samþykkt með 7 atkvæðum gegn einu .
Einn bæjarfulltrúi Sjálfstæðisflokks var á móti og annar sat hjá við afgreiðsluna .
Heilbrigðisþjónustan
Jón Kristjánsson , heilbrigðisráðherra segir rangar upplýsingar koma fram í nýrri skýrslu kanadísku Fraser-stofnunarinnar .
Í skýrslunni er m.a. fullyrt að hér á landi sé aðgangur að sérfræðingum og hátæknibúnaði takmarkaður og að Íslendingar þurfi að verja lengstum tíma á biðlistum þrátt fyrir að hér sé rekið dýrasta heilbrigðiskerfi í heimi .
Jón Kristjánsson , heilbrigðisráðherra segir þetta rangt .
Jón Kristjánsson , heilbrigðisráðherra ( B ) : « Samkvæmt tölum OECD sem að eru viðurkenndar þá erum við í 7. sæti þegar að heildarútgjöld til heilbrigðismála eru skoðuð , bæði opinber útgjöld og útgjöld notenda .
Ef að einungis opinberu útgjöldin eru tekin þá erum við í 2. sæti .
En það er pólitísk ákvörðun að við kostað okkar heilbrigðiskerfi af skattpeningum .
Langdýrasta heilbrigðiskerfi í heimi er heilbrigðiskerfi Bandaríkjanna þar sem er kostað mjög stórum hluta af notendum .
Þannig að þessar fullyrðingar sem að þarna koma fram eru rangar . »
Jón segir það líka rangt að aðgengi hér á landi sé verra en annars staðar .
Það hafi batnað á undanförnum árum og árangur heilbrigðiskerfisins sé góður í alþjóðlegum samanburði m.a. segi nýjar tölur frá Alþjóða heilbrigðisstofnunni að ungbarnadauði hér sé sá lægsti í heimi .
Einn höfunda skýrslunnar segir m.a. að til að leysa vandamál dýrra heilbrigðiskerfa þurfi samkeppni .
Hann segir að fái einkafyrirtæki opinbert fé til að reka heilbrigðisþjónustu fáist meira fyrir peningana .
Þess má geta að opinber stefna Fraser-stofnunarinnar er að boða lækkun skatta og markaðslausnir í opinberum rekstri .
Ólöglegar framkvæmdir við Þingvallavatn
Sigurður Oddsson , þjóðgarðsvörður á Þingvöllum kallaði í morgun lögreglu á vettvang vegna framkvæmda við Þingvallaland í landi Kárastaða sem hann telur vera ólöglegar .
Þetta er í annað sinn á skömmum tíma sem lögregla er kölluð til vegna framkvæmda við vatnið .
Framkvæmdunum er lokið svo ekki kom til þess að lögreglan þyrfti að stöðva þær hins vegar voru teknar skýrslur vegna málsins .
Sigurður Oddsson , þjóðgarðsvörður segir að höggvið hafi verið í berg við strandlengjuna á Kárastaðanesi til að koma fyrir bátaskýli og jafnframt að lagðir hafi verið þrír grjótgarðar út í vatnið .
Hann segir að staðurinn sé reyndar fyrir utan sjálfan þjóðgarðinn en svæðið sé samt sem áður á ábyrgð þingvallanefndar .
Hann segir að um kolólöglegar framkvæmdir sé að ræða og að væntanlega verði þess krafist að ströndin verði færð í fyrra horf .
Sigurður Oddsson , þjóðgarðsvörður á Þingvöllum : « Já þetta eru kolólöglegar framkvæmdir .
Í fyrsta lagi þá er þetta ekki inni á landi sumarbústaðaeigenda því að landið meðfram vatninu tilheyrir ekki bústöðunum þó þeir standi við vatnið .
Síðan er ekki neitt leyfi fyrir þessu frá , það hefur ekki verið sótt um leyfi fyrir einu eða neinu hérna , hvorki til byggingaryfirvalda eða til Þingvallanefndar enda ekki forsendur fyrir því því það er engin landheimild til . »
Arnar Páll Hauksson : « En hvað verður gert núna ? »
Sigurður Oddsson : « Það verður gengið í málið .
Ég mun ræða þetta við Þingvallanefnd þannig að það er ljóst að það verður tekið á þessu máli . »
Forsetaframboð
Framboðsfrestur vegna forsetakosninganna 26. júní rennur út á miðnætti .
Dómsmálaráðuneyti úrskurðar væntanlega á morgun hvaða framboð teljast gild .
Þrír hafa tilkynnt um að þeir gefi kost á sér til embættis forseta .
Ólafur Ragnar Grímsson , forseti Íslands , Baldur Ágústsson , stofnandi öryggisþjónustunnar Vara og Ástþór Magnússon , stofnandi Friðar 2000 .
En hvaða gögnum þurfa frambjóðendur að vera búnir að afla og skila inn til dómsmálaráðuneytisins áður en framboðsrennur út á miðnætti .
Anna Sigríður Arnardóttir , lögfræðingur í dómsmálaráðuneytinu : « Þeir skila inn vottorðum yfirkjörstjórna um kosningabærni meðmælenda sinna .
Þeir skila inn yfirlýsingu eða samþykki forsetaefnis um að þeir vilji vera í kjöri og meðmælendalistum og hugsanlega hverjir eru umboðsmenn framboðanna sinn . »
Segir Anna Sigríður Arnardóttir , lögfræðingur í dómsmálaráðuneytinu .
Hún segir að ráðuneytið taki á móti framboðum allt fram til miðnættis .
En hvenær verður fundur í ráðuneytinu til að ganga úr skugga um að öll framboðin séu gild og lögleg ?
Anna Sigríður Arnardóttir : « Það er gert ráð fyrir að það verði haldinn fundur í ráðuneytinu á morgun með umboðsmönnum framboða og þar vænti ég að verði farið yfir framkomin framboð og úrskurði hverjir verði í kjöri . »
Helgi óskar upplýsinga
Fundur umboðsmanns Alþingis með forseta og varaforseta Alþingis , þar sem forsætisráðherra var viðstaddur , er trúnaðarmál .
Fundurinn var haldinn að frumkvæði umboðsmanns sem ætlar að setja reglur um samskipti sín við stjórnvöld .
Tilefnið er símtal sem forsætisráðherra átti við hann 4. maí .
Helgi Hjörvar , Samfylkingu fer fram á að forsætisráðherra svari því úr ræðustóli Alþingis hvort hann hafi veitt umboðsmanni tiltal eða ekki .
Símtalið var sama dag og álit umboðsmanns varð opinbert .
Halldór Blöndal , forseti þingsins , og Guðmundur Árni Stefánsson , fyrsti varaforseti , hittu forsætisráðherra og umboðsmann í morgun á fundi .
Í frétt Alþingis segir að tilefnið sé símtal , sem vikið hafi verið að á opinberum vettvangi .
Og það var fyrst frétt í DV um samskipti forsætisráðherra og umboðsmanns höfð eftir trúnaðarmönnum þess síðarnefnda .
En Helgi Hjörvar , Samfylkingu tók málið upp í þinginu sama dag .
Enginn þeirra fjögurra sem hittust í morgun veittu viðtal eða tjáðu sig umfram það sem frá greinir í frétt þingsins .
Fundurinn er trúnaðarmál þeirra sem hann sátu .
Guðmundur Árni Stefánsson , fyrsti varaforseti þingsins , segist sáttur og niðurstaðan sé góð .
Einar K. Guðfinnsson , þingflokksformaður Sjálfstæðisflokksins , sagði Helga Hjörvar byggja málflutning sinn á kviksögum úr DV í þinginu um daginn .
Helgi telur fundinn í dag staðfestingu á því að forsætisráðherra hafi haft afskipti af störfum umboðsmanns .
Augljóslega hafi honum og forsetum Alþingis þótt nauðsynlegt að gera forsætisráðherra grein fyrir hvaða reglur gildi en það dugi ekki eitt og sér .
Helgi Hjörvar , alþingismaður ( S ) : « Forsætisráðherra kemst auðvitað ekki hjá því að gera þinginu grein fyrir því hvað þarna var á ferðinni og fjalla um málið á þeim vettvangi og það verður auðvitað eftir því gengið . »
Helgi segir forsætisráðherra hafa í fjölmiðlum borið við trúnaði en hann geti ekki verið bundinn trúnaði um það sem ekki hafi farið fram í samtalinu við umboðsmann Alþingis .
Helgi Hjörvar : « Og hafi hann ekki með ósæmilegum hætti veitt umboðsmanni tiltal fyrir álit hans á skipan hæstaréttardómara , þá getur hann auðvitað upplýst um það án þess að rjúfa nokkurn trúnað að það hafi ekki verið efni samtalsins .
En því miður þá benda yfirlýsingar hans í fjölmiðlum og nú þessi fundur í dag mjög eindregið til þess að þar hafi hann gengið langt úr fyrir verksvið sitt og ógnað starfsskilyrðum umboðsmanns Alþingis , sem er grafalvarlegt mál . »
Samningaviðræðum frestað
Ríkissáttasemjari ætlar að svo komnu máli ekki að kalla samninganefndir sjómanna og útvegsmanna saman fyrr en í ágúst .
Varaformaður Sjómannasambands Íslands er mjög ósáttur við stöðu mála og gagnrýnir útvegsmenn harðlega .
Kjarasamningar sjómanna hafa verið lausir frá áramótum nema hjá vélstjórum .
Konráð Alfreðsson , varaformaður Sjómannasambands Íslands , segir að þrátt fyrir tilraunir samninganefndar Sjómannasambandsins til að koma kjaraviðræðum af stað hafi útvegsmenn sýnt algjört áhugaleysi á að ljúka gerð nýs samnings og reyndar hafnað öllum hugmyndum sjómanna um framvindu mála .
Konráð Alfreðsson , varaformaður Sjómannasambands Íslands : « Ja , staðan er þannig að sáttasemjari vísaði mönnum bara heim núna fyrir þremur dögum síðan og sagðist kalla bara saman aftur í ágúst .
Hann sagðist ekki sjá tilgang með því að menn sætu lengur .
Við vísuðum deilunni 14. janúar síðastliðinn til sáttasemjara og það eru búnir að vera 17 fundir síðan og það hefur nákvæmlega ekkert þokast í samkomulagsátt þrátt fyrir mikinn vilja .
Ég tel að það hafi verið mikill vilji og mikið búið að vinna af hendi Sjómannasambandsins í þessu máli og leggja fram tillögur sem að ættu að okkar mati að verða til lausnar á þessari deilu en því miður að þá virðast útvegsmenn sitja bara fastir í einhverju fari og hreinlega ekki vilja semja .
Ég held að það liggi orðið ljóst fyrir að þeir vilja ekki semja við okkur núna .
Það er að koma sjómannadagur og það er baráttudagur okkar og náttúrulega hátíðisdagur í leiðinni .
Við munum funda með okkar mönnum og ræða framhaldið og ég á ekki von á öðru en að það verði , muni myndast mjög góð samstaða meðal sjómanna .
Þeir hafa sýnt það í undangengnum deilum við útvegsmenn að þeir standa saman sjómenn . »
Sérfróðir og óháðir
Eiríkur Tómasson , prófessor í lögum við Háskóla Íslands , segir að til að tryggja hlutlausa sönnun í málverkamálinu hefðu sérfróðir matsmenn þurft að vera dómkvaddir .
Því hefði ákæruvaldið þurft að fara fram á það .
Slíkir sérfróðir matsmenn megi ekki vera tengdir neinum sem tengist dómsmáli með beinum eða óbeinum hætti .
Það sé skilyrði í íslenskum réttarfarslögum .
Rætt verður við Eirík í Speglinum eftir fréttir .
Landslag leikið á hörpu
Héraðsdómur Reykjaness hefur dæmt Pétur Þór Gunnarsson , fyrrverandi eiganda og framkvæmdastjóra Gallerís Borgar , til að greiða Guðrúnu Kjarval eina milljón króna í miskabætur auk málskostnaðar og dráttarvaxta í 4 ár fyrir að selja falsað málverk , sem merkt var Jóhannesi Kjarval .
Pétur Þór var í fyrradag sýknaður af kröfum ákæruvaldsins í stóra málverkafölsunarmálinu svokallaða .
Guðrún Kjarval fer með höfundarrétt að verkum Jóhannesar S. Kjarvals en hún er ekkja sonar hans , Sveins Kjarvals , og situr í óskiptu búi þeirra .
Eigandi málverksins sem um ræðir , danskur maður að nafni Niels Kirschberg , hugðist selja það á listmunauppboði hjá uppboðshúsinu Bruun Rasmussen við Bredgade í Kaupmannahöfn 30. mars síðastliðinn .
Ólafur Ingi Jónsson forvörður benti á að myndin væri að öllum líkindum eftirlíking af mynd eftir Kjarval , Landslag leikið á hörpu , sem hangir uppi í ráðherrabústaðnum .
Niels Kirschberg hafði aftur á móti keypt myndina á uppboði hjá Gallerí Borg árið 1994 .
Í lýsingu málsatvika , sem lögð var fyrir Héraðsdóm Reykjaness , kemur fram að ljóst sé að myndin hafi verið máluð yfir aðra mynd og sú mynd var eftir danska málarann Mogens Hoff .
Til að mála yfir hana var notuð til þess alkíð málning en þá málningu hafi Jóhannes S. Kjarval ekki notað .
Þessa mynd Mogens Hoff sem síðar var yfirmáluð keypti Pétur Þór Gunnarsson í fyrrnefndu uppboðshúsi Bruun og Rasmussen í Kaupmannahöfn , samkvæmt gögnum hússins .
Þegar þetta komst í hámæli í fréttum í síðasta mánuði neitaði Pétur Þór því hins vegar að hann hefði nokkru sinni keypt myndina .
Dómþing í máli Guðrúnar Kjarval á hendur Pétri Þór var haldið 12. maí en Pétur Þór tók ekki til varna í málinu .
Dómurinn féllst í framhaldinu á dómkröfur stefnandans um eina milljón króna í miskabætur auk vaxta .
Samkvæmt einkamálalögum á Pétur þó enn möguleika á fara fram á endurupptöku málsins .
Seldar í góðri trú ?
Eftir að sýknudómur Hæstaréttar féll í stóra málverkafölsunarmálinu geta eigendur þeirra fjölmörgu mynda sem þar var um fjallað selt þær í góðri trú án þess að þeim verði refsað fyrir það .
Þetta segir Ólafur Ingi Jónsson forvörður .
Ólafur segir það grafalvarlegt mál hvað um myndirnar verður .
Fjallað var um 42 myndir í Hæstarétti og 100 í héraðsdómi .
Ólafur segir mörg dæmi þess að menn , sem ekki eru sáttir við að hafa keypt falsanir , hafi reynt að koma þeim aftur í umferð og nefnir nýlegt dæmi .
Ólafur Ingi Jónsson , forvörður : « Það verk sem var keypt hjá Gallerí Borg 1994 sem Jóhannes Kjarval var selt fyrir einu ári síðan á 1 milljón krónur .
Það átti síðan að nota það fyrir 1 mánuði síðan í , upp í íbúðarkaup og var þá verðmetið á 1,5 milljón .
Einstaklingurinn sem selur verkið núverandi eiganda 2002 mátti vita að verkið væri falsað . »
Og nú er það verðlaust , segir Ólafur Ingi .
Þarna er verið að dreifa þeirri ábyrgð sem eigendur gallerísins báru og eiga að bera yfir á aðra aðila sem annaðhvort selja verkin í góðri trú eða gegn betri vitund , segir Ólafur .
En hver hafa áhrifin af þessu málarekstri verið ?
Ólafur Ingi Jónsson : « Sko , það sem að ávannst í þessu máli helst af öllu er það að árið 1997 þegar ég lagði fram kærur að þá hættu að birtast á íslenskum markaði fölsuð verk .
Starfsemin var í fullum gangi og þetta er allmennt viðurkennt . »
Umræður standa enn
Enn stendur yfir á Alþingi þriðja umræða um fjölmiðlafrumvarp forsætisráðherra og enn eru átta á mælendaskrá .
Halldór Blöndal , forseti Alþingis hefur setið á fundi með þingflokksformönnum til að ræða um störf þingsins framundan og var honum ekki lokið nú rétt áðan .
Ætlunin mun vera að greiða atkvæði um fjölmiðlafrumvarpið á mánudag , en ljúka umræðum í kvöld eða á morgun .
Stjórnarandstaðan kveðst ekki semja um eitt eða neitt í því máli .
Þá er samkvæmt heimildum fréttastofu áætlað að hægt verði að hafa eldhúsdagsumræður á mánudagskvöld .
Ef svo er hlýtur eitthvert samkomulag að vera í sjónmáli um þinghaldið framundan og afgreiðslu eða frestun umdeildra mála svo sem frumvarps um olíugjald og frumvarps um réttindi og skyldur .
En hugsanlega er eitthvað af þessu umræðuefni á fundi forseta með þingflokksformönnum sem enn stendur .
Ólga í Framsókn
Varaformaður Framsóknarflokks segir ólgu hafa verið í flokknum vegna fjölmiðlafrumvarpsins .
Formaður flokksins segir að flokkurinn væri ekki elsti starfandi stjórnmálaflokkur landsins ef hann hefði ekki á stundum þurft að takast á við erfið mál .
Formaður og varaformaður Framsóknar játa nú að fjölmiðlafrumvarpið hafi reynst flokknum erfiður ljár í þúfu .
Halldór Ásgrímsson , formaður flokksins kannast þó ekki við að Jónína Bjartmarz , varaformaður allsherjarnefndar hafi verið beitt þrýstingi vegna fjölmiðlafrumvarpsins .
Halldór Ásgrímsson , utanríkisráðherra ( B ) : « Framsóknarflokkurinn stendur að þessu máli og hefur ávallt staðið að því og við erum að ljúka þessari umræðu fljótlega og munum ljúka málinu annaðhvort í dag eða á morgun . »
Ólöf Rún Skúladóttir : « Það hafa komið fram gagnrýnisraddir .
Vísarðu þeim á bug eða horfist þú ekki í augu við það sem að að gerast í þínum flokki ? »
Halldór Ásgrímsson : « Ég vísa aldrei gagnrýni á bug .
Mér finnst það ósköp eðlilegt að það komi fram mismunandi skoðanir á málum og Framsóknarflokkurinn væri nú ekki elsti starfandi stjórnmálaflokkurinn í dag ef að hann hefði ekki einhvern tímann þurft að ganga í gegnum erfið mál . »
Guðni Ágústsson , varaformaður Framsóknar segir Framsóknarflokkinn munu jafna sig á fjölmiðlafrumvarpinu þótt öldur hafi risið hátt .
Guðni Ágústsson , landbúnaðarráðherra ( B ) : « Það er engin spurning í mínum huga að það hefur bæði verið ólga í mínum flokki það hefur verið ólga í þjóðfélaginu .
Enda hefur málið verið þannig til umfjöllunar bæði í fjölmiðlum og þinginu að mörgum hitnar í hamsi og margir verða heitir og jafnvel þó þeir átti sig ekki á því um hvað málið snýst .
Þannig að ég held nú að þegar að þessar öldur lægi þá jafnar Framsóknarflokkurinn sig enda haft mikil áhrif í þessu máli og þjóðfélagið áttar sig líka á því að þetta er almennt frumvarp um lýðræði . »
Framsókn og jafnrétti
Konur á málþingi framsóknarkvenna sem haldið var í dag telja að það yrði mikil afturför og stríði gegn jafnréttisáætlun flokksins ef konum í ráðherraliðinu yrði fækkað .
Þær krefjast þess að við væntanlegar breytingar á ríkisstjórn í haust verði hlutur kvenna ekki rýrari en nú .
Formaður Ungra framsóknarmanna telur ekki eðlilegt að konurnar geri kröfu um meira en þriðjung embætta í samræmi við fjölda þeirra í flokknum .
Konurnar eru margar andvígar því áliti .
Fjörlegar umræður spunnust um hlut kvenna í stjórnmálum og áhugasvið kvenna og karla á málþinginu .
Tvær konur og fjórir karlar eru nú í ráðherraliði flokksins .
Vitað er að fækka þarf um einn í haust .
Siv Friðleifsdóttir er enn umhverfisráðherra .
Breyting verður þar á 15. september .
Siv Friðleifsdóttir , umhverfisráðherra ( B ) : « Ég , eins og ég segi þá dró ég bara fram þetta góða starf sem að hefur verið unnið í flokknum á sviði jafnréttismála og það er alveg ljóst að það voru þrjár konur sem að leiddu lista í síðustu kosningum og það var talsvert litið til þess og mjög ánægjulegt .
Og það er alveg ljóst að konur í flokknum , þær halda þessu til haga meðal annars í ályktunardrögunum sem að hér eru til umfjöllunar .
Þannig að það er mjög ánægjulegt hvað þetta starf hefur verið öflugt hjá okkur konunum í flokknum . »
Guðni Ágústsson , varaformaður Framsóknarflokks telur eðlilegt að nýta kynjakvóta um sinn í það minnsta .
Svanur Kristjánsson , prófessor í stjórnmálafræði tók til máls á málþinginu .
Hann segir að Framsóknarflokkurinn færi gegn eigin samþykktum ef konum yrði fækkað í ráðherrastólum með haustinu .
Svanur Kristjánsson , prófessor í stjórnmálafræði : « Ef að Siv Friðleifsdóttir yrði ekki lengur ráðherra og engin kona kæmi í staðinn að þá væri bara ein kona sem að væri ráðherra , sem sagt ein kona af 5 ráðherrum eða 20% , þannig að það væri mikið bakslag fyrir jafnréttisbaráttuna í landinu .
Það væri mikið bakslag fyrir Framsóknarflokkinn og reyndar væri bara yfirlýsing um það að flokkurinn tæki ekki neitt mark á sínum eigin jafnréttisáætlunum og tæki heldur ekki neitt mark á því sem flokkurinn hefur bundið í lög . »
Lífeyrissjóðalán
Landssamtök lífeyrissjóða telja að íslenskir bankar stundi látlausan áróður til að sölsa undir sig alla lánastarfsemi í landinu .
Að mati forsvarsmanna lífeyrissjóðanna er það ástæðan fyrir því að Samtök banka og verðbréfafyrirtækja fóru fram á það við fjármálaráðherra að lokað yrði á heimildir sjóðanna til útlánastarfsemi eða þeim skorinn mun þrengri stakkur .
Mikill vöxtur hefur verið í útlánum lífeyrissjóða til einstaklinga og nema þau nú rúmum 90 milljörðum króna .
Hrafn Magnússon , framkvæmastjóri Landssamtaka lífeyrissjóða segir að sjóðirnir sitji ekki einir undir árásum bankanna því þeir hamist einnig á starfsemi Íbúðalánasjóðs .
Landsmenn hljóti því að sjá í gegnum látlausan áróður bankanna sem vilji sölsa undir sig alla lánastarfsemi í landinu .
Hrafn Magnússon , framkvæmdastjóri Landssamtaka lífeyrissjóða : « Við mótmælum því harðlega .
Við teljum að það sé í raun og veru áratuga hefð bæði hér og víða erlendis að lána til sjóðfélaganna . »
Samtök banka og verðbréfafyrirtækja hafa bent á að á Norðurlöndum tíðkist ekki að lífeyrissjóðir standi í lánveitingum til sjóðfélaga sinna .
Hrafn segir að það sé vegna lítillar sjóðsöfnunar lífeyrissjóðanna þar .
Hrafn segir hins vegar að slík lán þekkist í Bandaríkjunum og fleiri löndum .
Hrafn Magnússon : « Ef við tökum til dæmis land eins og Sviss þar sem að lífeyrissparnaðurinn er með mesta móti .
þeir eru í öðru sæti .
Hollendingar í fyrsta sæti og Íslendingar í þriðja .
Lífeyrissjóðirnir í Sviss sem hafa áratuga hefð , þeir lána til sjóðfélaganna .
Þannig að þetta er engin nýlunda . »
Þá gera bankarnir athugasemd við að útlánastarfsemi lífeyrissjóðanna skekki samkeppnisstöðu á þeim markaði þar sem sjóðirnir séu undanþegnir tekjuskattskyldu og hafi því aðgang að ódýrara fé en bankarnir .
Hrafn segir hagræði lífeyrissjóðanna stafa af öðrum þáttum .
Hrafn Magnússon : « Og sannleikurinn er auðvitað sá að sko kostnaður lífeyrissjóðanna , hann er auðvitað bara brot af þeim kostnaði sem er í bönkunum og verður það alltaf .
Lífeyrissjóðirnir eru reknir ekki í samkeppnisumhverfi eins og bankarnir , þannig að þeir eru auðvitað með langtum minni kostnað . »
Ker sýknað af skaðabótakröfu
Dómur féll í dag í skaðabótamáli á hendur Keri , fyrrverandi eiganda Olíufélagsins .
Húsasmiður á Húsavík hafði farið fram á tæpar 200 þúsund krónur í bætur vegna samráðs olíufélaganna .
2 liðum var vísað frá , sýknað var í tveimur öðrum kröfum .
Dóms Héraðsdóms Reykjavíkur hefur verið beðið með óþreyju en fleiri hafa hugsað sér að sækja álíka mál gegn olíufélögunum .
Fordæmið var gefið þegar dómur féll í dag .
Fjöslkipaður dómur Héraðsdsóms , 2 héraðsdómarar og einn hagfræðingur kvað í dag upp dóminn .
Mál sem þetta á sér engin fordæmi , hvorgi hér á landi né annars staðar í Evrópu .
Sigurður Hreinsson , húsasmiður á Húsavík , hafði farið fram á 180 þúsund krónur í bætur fyrir það tjón sem hann taldi sig hafa orðið fyrir vegna samráðs olíufélaganna .
Lögmaður Sigurðar segir að þó svo að brattan hafi verið að sækja sé niðurstaðan vonbrigði .
Steinar Þór Guðgeirsson , hæstaréttarlögmaður : « Ja , næstu skref er í sjálfu sér bara að skoða dóminn ítarlega , ég nú rétt búin að renna yfir hann bara og svo sest ég niður með mínum umbjóðenda og förum yfir það .
Ég svona bíst fastlega við því að þessu verður áfrýjað til hæstaréttar . »
Niðurstaða dómsins var sú að verulega hefði skort á að gögn sem sönnuðu tjónið hefðu verið lögð fram .
Steinar Þór Guðgeirsson : « Það lág auðvitað fyrir að sönnunarbyrðin er auðvitað gríðarlega erfið , kannski einu aðilarnir sem vita nákvæmlega hvernig þetta liggur eru olíufélögin sjálf . »
Lögmaður Kers var að vonum ánægður en varaði þó við að ályktanir væru dregnar af dómnum þar sem aðeins væri um að ræða mál í Héraði .
Oddgeir Einarsson , héraðsdómslögmaður : « Óskaniðurstaðan hefði náttúrulega verið bara sýknað að öllu leyti , það var þarna vísað frá 2 kröfum af nokkrum en þetta er hins vegar alls ekki slæm niðurstaða , ég get alveg staðfest það . »
Fjárlög 2007 samþykkt
Fjárlög næsta árs voru samþykkt á Alþingi í morgun með 34 atkvæðum meirihlutans en 26 sátu hjá .
Kosningafjárlög sagði stjórnarandstaðan og ljóst að erindi þessara ríkisstjórnar er lokið .
Fjármálaráðherra segir þau til merkis um mikið hagvaxtarskeið enda afgangurinn um 9 milljarðar króna .
Jóhanna Vigdís Hjaltadóttir er á Alþingi , síðasta umræðan um fjárlögin stóðu í tæpar 13 klukkustundir í gær .
Páll Benediktsson : « Jóhanna , er eitthvað nýtt að frétta ? »
Jóhanna Vigdís Hjaltadóttir : « Nei það er varla hægt að segja það , Páll , en menn töluðu hins vegar lengi .
Metið átti Kristján L. Möller , Samfylkingunni en hann talaði í 80 mínútur og næstur kom Guðjón Ólafur Jónsson , Framsóknarflokki sem talaði í 75 mínútur .
En við skulum líta núna á lokaatkvæðagreiðslurnar í morgun . »
Árni M. Mathiesen , fjármálaráðherra : « Þetta frumvarp markast að sjálfsögðu að verulegu leyti að því mikla hagvaxtarskeiði sem við höfum lifað á síðustu árum .
Og vegna þess að ég treysti mér til þess að bera ábyrgð á þessu frumvarpi þó að stjórnarandstaðan treystir sér ekki til að bera ábyrgð á neinu sem hér fer fram þá segi ég já . »
Ingibjörg Sólrún Gísladóttir , alþingismaður : « Þetta eru kosningafjárlög , því að ríkisstjórnin rær nú lífróður .
Erindi hennar er lokið .
Hún er , þreki hennar er lokið og það mun að sjálfsögðu vera skipt um ríkisstjórn hér í kosningum í vor . »
Steingrímur J. Sigfússon , alþingismaður : « Þetta fjárlagafrumvarp sem kemur nú til lokaafgreiðslu , frumvarp hæstvirtar ríkisstjórnar er vonandi og nokkuð örugglega hennar síðasta .
Það ber nokkur merki af því að kosningar eru á næsta ári . »
Magnús Þór Hafsteinsson , alþingismaður : « Verði þeim að góðu , þeirra er skömmin , þeir sitja uppi með hana , en verði þeim að góðu . »
Jóhanna : « Og þarna talaði Magnús Þór Hafsteinsson , þingflokksformaður Frjálslynda flokksins til stjórnarmeirihlutans og átti við fjárlagafrumvarpið sjálft .
En er óljóst hvenær þingstörfunum líkur .
Þeim átti að ljúka samkvæmt starfsáætlun á föstudaginn en það er alveg deginum ljósara að svo verði ekki því fyrir nú fyrir stundu var ákveðið að önnur umræða um frumvarp ríkisstjórnarinnar um Ríkisútvarpið ohf. , hún verður á dagskrá Alþingis klukkan hálf ellefu í fyrramálið .
Önnur umræða frumvarpa , við hana þá er ræðutími ótakmarkaður , þetta segir okkur það að framundan er um umræða um Ríkisútvarpið sennilega næstu sólarhringana , vegna þess að heldur liggur ekkert fyrir neitt samkomulag milli flokkanna hér á Alþingi um þingstörfin framundan .
En þetta skýrist allavega allt núna alveg á næstunni .
Þingfundur hefst aftur hér á Alþingi klukkan átta í kvöld þar sem fjallað verður um skattalækkunarfrumvarp ríkisstjórnarinnar og síðan er það Ríkisútvarpið ohf. klukkan hálf ellefu í fyrramálið en við ætlum að segja gott héðan frá Alþingi í bili . »
Baugsmál - frestun vegna ákæru úrskurðar
Fresta þurfti málflutningi í máli Jóns Ásgeirs Jóhannessonar og fleiri gegn yfirmönnum efnahagsbrotadeildar í Héraðsdómi í morgun þegar úrskurður dómara var kærður til Hæstaréttar .
Í sjálfu Baugsmálinu lögðu verjendur fram um það bil 100 nafna vitnalista .
Máls Jóns Ásgeirs og 4 annarra snýst um rannsókn á meintum skattalagabrotum þeirra en fimmmenningarnir telja yfirmenn efnahagsbrotadeildar vanhæfa til að rannsaka málið .
Ef fólki fannst Baugsmálið flókið fyrir þá er ekki hægt að segja að það hafi einfaldast í dag .
Í morgun úrskurðaði dómari að Jón H. B. Snorrason og Haraldur Johannessen , ríkislögreglustjóri , þyrftu ekki að bera vitni fyrir dómi en verjendur sakborninga kærðu þann úrskurð til Hæstaréttar .
En hvers vegna telja verjendur það svo mikilvægt að þessir menn gefi skýrslu fyrir dómi .
Þórunn Guðmundsdóttir , hæstaréttarlögmaður : « Vegna þess að það þarf að vera algerlega hafið yfir allan vafa að þeir sem eru að rannsaka þetta mál séu ekki fyrirfram búin að mynda sér þá skoðun að skjólstæðingar okkar séu sekir . »
Ummæli í fjölmiðlum bendir til þess .
Þórunn gefur lítið fyrir þá skýringu að rangt hafi verið haft eftir þessum mönnum í fjölmiðlum .
Þórunn Guðmundsdóttir : « Þeir sáu enga ástæðu til leiðrétta á sínum tíma .
Það er bara núna þegar þetta er orðið , varðar okkar skjólstæðinga miklu að þá halda þeir því fram að þetta sé rangt eftir þeim haft . »
Jón H. B. segir að engin stoð sé fyrir þeirri kröfu í lögum að þeir sem rannsaki mál og beri ábyrgð séu kallaðir fyrir dóm til að gefa skýrslu um meðferð þess eða rannsóknaraðgerðir .
Jafnframt segir Jón það vera á ábyrgð fjölmiðlamanna hvernig þeir fjalli um tiltekin mál .
Jón H. B. Snorrason , yfirmaður efnahagsbrotadeildar : « Þar af leiðandi er það ekki á ábyrgð þess sem að þeir tala við hvernig blaðamaðurinn kýs að , að fjalla um , um , um umræðuefnið og blaðamaðurinn stjórnar því líka með hvaða hætti hann setur það sem hann hefur eftir mönnum í sambandi við umfjöllunarefni sitt . »
Blaðamenn og fréttamenn berir því einir ábyrgð á framsetningunni .
Eins og fyrr sagði var þinghald í sjálfu Baugsmálinu í morgun en þar voru teknir fyrir 18 ákæruliðir sérstaks ríkissaksóknara gegn Jóni Ásgeir Jóhannessyni , forstjóra Baugs , Tryggva Jónssyni og Jóni Geraldi Sullenberger .
Verjendur lögðu fram vitnalista en á honum er um 100 nöfn , meðal annars verða Kjartan Gunnarsson , framkvæmdastjóri Sjálfstæðisflokksins og Styrmir Gunnarsson , ritstjóri Morgunblaðsins , kallaðir fyrir dóm .
Búist er við því að vitnaleiðslur taki um 4 vikur en þær hefjast 12. febrúar .
Skjölin til í hlerunarmálinu ?
Jón Baldvin Hannibalsson segir að afrit af leyniskjölum íslensku öryggisþjónustunnar séu til á skjalasafni í Bandaríkjunum , en frumritin voru brennd .
Einar K. Guðfinnsson , segir að tilefni til hleranna hafi verið heilmikið á tímum kalda stríðsins og svo geti orðið í framtíðinni .
Rökstuðningur fyrir hlerunum verði þó að vera fyrir hendi .
Þetta kom fram á fundi stjórnmálafræðiskorar í dag .
Þar var rætt um þá öryggisþjónustu lögreglunnar sem hér starfrækt á tímum kalda stríðsins og greint er frá er nýútkominni bók sagnfræðingsins Guðna Th. Jóhannessonar .
Þjónustunni var heimilað að hlera síma þingmanna , ritstjórna dagblaða , verkalýðsforkálfa og ýmissa vinstri manna sem töldust ógna öryggi ríkisins á þeim tíma .
Jón Baldvin Hannibalsson , fyrrverandi ráðherra : « Hver eru þessar skýrslur , þær voru brenndar , brenndar , spjaldskráin brennd skýrslurnar brenndar segja þeir .
En ég veit að þær voru ekki allar brendar .
Það voru nefnilega tekin af afrit eða kannski að frumritið hafi verið , hafi verið snyrtilega afhend CIA mönnum í bandaríska sendiráðinu , þetta er allt saman til , þetta er í Maryland , því Bandaríkjamenn brenna ekki í öskutunnum hérna , gögn , söguleg gögn . »
Og Jón vill að Alþingi setji lög sem gefi þeim sem stóðu að hlerununum fyrirfram upp sakir .
Jón Baldvin Hannibalsson : « Leysi þá undan þagnaskyldu og trúnaðareiðum og geri þeim kleyft að koma fram í dagsljósið og segja sannleikan án þess að þeir þurfi að gjalda þess .
Það er óskiljanlegt , með öllu óskiljanlegt og fyrir því er engin rök þegar að forystumenn stjórnvalda núna vísa þessari sanngjörnu og eðlilegu ósk á bug með því málið sé í farvegi .
Málið er ekki í neinum farvegi . »
Einar K. Guðfinnsson sem hélt erindi á fundinum segir að hleranirnar hafi tengst mestu pólitísku átökum sem hér hafa átt sér stað .
Setið hafi verið um Alþingishúsið og ráðist að því .
Einar K. Guðfinnsson , sjávarútvegsráðherra : « Það var ógnað öryggi einstakra stjórnmálamanna og auðvitað hlaut ríkið að bregðast einhvern vegin við .
Ég er hins vegar að segja það að það sé algjörlega rangt sem haldið hefur verið fram að hér hafi staðið , hafi verið staðið fyrir stórkostlegum pólitískum njósnum , það er einfaldlega rangt , sagan sem að Guðni Jóhannesson segir okkur sannar það . »
Hann segir menn hafa afvegaleitt umræðuna að undanförnu .
Einar K. Guðfinnsson : « Hugtakið leyniþjónusta í þessum efnum er fullkomið uppnefni .
Ljúga því upp að Sjálfstæðisflokkurinn hafi staðið fyrir einhverri leyniþjónustu þegar það liggur fyrir að svo var ekki og þetta er auðvitað ákveðið áhyggjuefni að einhverjir telji það sér í hag að reyna komast hjá því að tala um kjarna málsins . »
Aðgerðaáætlun gegn kynbundnu ofbeldi
Magnús Stefánsson , félagsmálaráðherra , kynnti í dag 5 ára aðgerðaáætlun stjórnvalda gegn kynbundnu ofbeldi .
Þá hefur ráðherrann ákveðið að endurskipa samráðsnefnd sem á að fylgja áætluninni eftir og halda stjórnvöldum við efnið .
Meginmarkmið aðgerðaáætlunarinnar er vinna gegn ofbeldi á heimilum og kynferðislegu ofbeldi gegn konum og börnum .
Um er að ræða efnismikla áætlun sem felur í sér 37 aðgerðir af ýmsum toga , meðal annars er stefnt að því að auka þekkingu starfsfólks sem starfar með börnum og unglingum og að gerendur sem beitt hafa börn ofbeldi eigi kost á meðferð .
Einstökum ráðuneytum er falið að sjá um framkvæmd sérhverrar aðgerðar innan tiltekins tíma .
Sænsk-íslensk menningarmiðstöð reist á Húsavík
Sænsk-íslensk menningarmiðstöð , Garðarshólmi , verður reist á Húsavík .
Þjóðhöfðingjar beggja landanna hafa ákveðið að verða verndarar miðstöðvarinnar .
Mjög sjaldgæft er að konungur Svíþjóðar leggi nafn sitt við verkefni utan heimalands síns .
Sænskur landkönnuður , Garðar Svavarsson , sigldi skipi sínu umhverfis Ísland árið 870 ásamt Náttfara .
Þeir tóku land við flóa á Norðausturlandi sem Garðar nefndi Skjálfanda og byggði hús á stað sem hann nefndi Húsavík .
Hugmyndin er að menningarmiðstöðin , Garðarshólmi , hýsi sýningar þar sem sögunni verði gert hátt undir höfði .
Hér sjáum við inní hugsanlegt hús .
Sérstök áhersla verður lögð á samspil vistfræði og menningar .
Í húsinu verður gert ráð fyrir rými fyrir vísinda- og fræðimenn og að í því verði upplýsingamiðstöð fyrir ferðafólk .
Á kynningarfundi á Húsavík í dag var forseti Íslands meðal gesta og hann segir að Garðarshólmi geti orðið menningarmiðstöð á heimsvísu .
Ólafur Ragnar Grímsson , forseti Íslands : « Vegna þess að héraðið hér er einstakur sýningasalur , um það hvernig þúsund ára mannvist fer með náttúruna og það er hin stóra spurning sem allir eru að ræða vítt og breitt um veröldina , hvernig getum við náð árangri í efnahagslegri þróun án þess að fórna , fórna náttúrunni og þess vegna ákvað að ég að leggja þessu verkefni lið vegna þess að mér finnst þetta vera stórmerkilegt framtak . »
Og það er ekki bara íslenski þjóðhöfðinginn sem leggur þessu verkefni lið .
Það hefur sömuleiðis gert konungur Svíþjóðar , Karl Gústaf 16 .
Ólafur Ragnar Grímsson : « Mér er tjáð að konungur Svíþjóðar hafi nánast aldrei verið verndari verkefnis utan Svíþjóðar . »
Sænsk-íslenska menningarmiðstöðin mun rísa hér við höfnina á Húsavík og mun byggingin án efa setja sterkan svip á svæðið .
Gert er ráð fyrir að stofnkostnaður verði um 150 milljónir króna .
Unglingastigið á Flateyri fært til Ísafjarðar ?
Íbúasamtök Önundarfjarðar og Foreldrafélag Grunnskólans á Flateyri leggjast gegn því að kennsla unglinga verði færð til Ísafjarðar .
Fyrirséð er að næsta skólaár verði einungis 7 nemendur á unglingastigi á Flateyri .
Enn og aftur hefur komið til tals hjá skólayfirvöldum Ísafjarðarbæjar að leggja niður unglingastig á Flateyri og Suðureyri og færa það yfir til Ísafjarðar .
Kom hugmyndin upp í tengslum við fjárhagsáætlun en um 10 milljónir króna gætu sparast með þessum gjörningi .
En engin ákvörðun hefur þó verið tekin .
Um 60 manns eða um 20% íbúa á Flateyri voru á fundi sem efnt var til þar sem því var harðlega mótmælt að hróflað yrði við starfsemi skólans .
Guðmundur Björgvinsson , formaður íbúasamtaka Önundarfjarðar : « Við viljum byggja hér blómlegt mannlíf í þorpunum og hafa skólastigið hjá okkur , hafa börnin hjá okkur eins lengi og okkur er boðlegt að gera það . »
Nemendur á unglingastigi eru nú 10 og engin í 9. bekk og samkennsla við lýði .
Guðmundur Björgvinsson : « Það er að vissu leyti kannski forréttindi barnanna hér að , að búa við það að þau eru tiltölulega fá og þau fá þar af leiðandi meiri athygli og meiri sinningu . »
Guðrún S. Sigurðardóttir : « Já þú lítur á það sem forréttindi að þau séu fá ekki félagsleg einangrun í gangi ? »
Guðmundur Björgvinsson : « Nei fjarri því .
Ef að við sjáum kannski stöðuna svo að það séu ekki til börn til þess að hafa í þessum bekkjum þá verðum við að taka umræðuna aftur .
Fyrr ekki . »
Fyrir séð er að nemendur við skólann verði einungis 7 næsta haust og engin 10. bekkur .
Tvöföldun Suðurlandsvegar
Framkvæmdastjóri Samtaka sunnlenskra sveitarfélaga segir að tvöföldun Suðurlandsvegarins kosti 7 til 8 milljarða króna samkvæmt bréfi frá Vegagerðinni .
Vegamálastjóri segir tvöföldun kosta um 12 milljarða .
Vegamálastjóri hefur látið hafa eftir sér í fjölmiðlum síðustu daga að kostnaður við tvöföldun Suðurlandsvegarins frá Reykjavík til Selfoss sé um 12 milljarðar króna .
Þetta er tala sem framkvæmdastjóri Samtaka sunnlenskra sveitarfélaga kannast ekki við enda er hann með bréf undir höndum frá Vegagerðinni frá því í júlí á síðasta ári þar sem sagt er að kostnaðurinn sé 7 til 8 milljarðar króna verði farin svipuð leið og á Reykjanesbrautinni .
Þorvarður Hjaltason , framkvæmdastjóri Samtaka sunnlenskra sveitarfélaga : « Þessar upplýsingar bara stemma hreinlega ekki við það sem að hann er að halda fram núna og þetta er í fyrsta sinn sem þessar tölur heyrast .
Og maður veltir því fyrir sér hvers vegna ?
Er verið að reyna að drepa málinu á dreif eða reyna að koma í veg fyrir það að farið verði í þessar bráðnauðsynlegu framkvæmdir . »
Magnús Hlynur Hreiðarsson : « Þarna munar 4 til 5 milljörðum , hvernig stendur á þessu ? »
Þorvarður Hjaltason : « Ja , ég hef enga skýringu á því .
Það þarf að spyrja vegamálastjóra að því .
Ég er hér með bréf frá Vegagerðinni sem að segir bara allt aðra hluti og þetta er nákvæmlega sundurliðað í þessu bréfi þannig að hann verður bara að skýra sitt mál .
Það stemmir ekki við fyrri upplýsingar frá Vegagerðinni .
Nema það hafi verið 50% verðbólga hjá Vegagerðinni á síðasta ári . »
Þorvarður segir mjög slæmt að fá svona háar tölur fram frá vegamálastjóra , það geri málið miklu erfiðara .
Þorvarður Hjaltason : « Nú virðist vera pólitísk samstaða um þetta mál og þá er mjög slæmt að embættismaður ríkisins komi með upplýsingar sem að eru ekki í raun og veru til neins annars en að hérna hægja á þessu máli . »
Mótmæli
Hópur manna mótmælti því sem hann kallar ofbeldi af hálfu lögreglunnar í kvöld .
Engin skipulögð samtök stóðu að mótmælunum en þau fóru friðsamlega fram .
Það voru líklega um 100 manns sem mættu fyrir utan lögreglustöðina hér við Hverfisgötu í kvöld til að mótmæla því sem hópurinn kallar ofbeldi af hálfu lögreglunnar .
Hér er enginn eftir , bara kertin sem að hópurinn raðaði upp .
Hópurinn var fyrir framan lögreglustöðina í rúman hálftíma og fylgdist lögreglan með úr fjarska án þess að skipta sér af mótmælendum .
Boð um fundinn gengu manna á milli í tölvubréfum og SMS-skeytum en engin samtök stóðu að baki mótmælunum .
Að sögn fundarmanna var ekki verið að mótmæla einstökum atburði heldur ónauðsynlegu ofbeldi sem lögregla beitti borgaranna .
Opinn fundur Sólar í Straumi
Fulltrúar Alcan mættu á opinn fund samtakanna Sól í Straumi í kvöld en þar færðu þeir rök fyrir kostum þess að stækka Álverið í Straumsvík .
Nokkur fjöldi var saman kominn til að fylgjast með .
Upplýsingafulltrúi Alcan fór yfir helstu rökin fyrir stækkuninni og nefndi þar fyrst hagnað bæjarins og þjóðfélagsins .
Hann sagði meðal annars að á næstu 20 árum gerði Alcan ráð fyrir því að greiða um 250 milljarða króna fyrir raforku .
Opinn fundur Sólar í Straumi
Fulltrúar Alcan mættu á opinn fund samtakanna Sól í Straumi í kvöld en þar færðu þeir rök fyrir kostum þess að stækka Álverið í Straumsvík .
Nokkur fjöldi var saman kominn til að fylgjast með .
Upplýsingafulltrúi Alcan fór yfir helstu rökin fyrir stækkuninni og nefndi þar fyrst hagnað bæjarins og þjóðfélagsins .
Hann sagði meðal annars að á næstu 20 árum gerði Alcan ráð fyrir því að greiða um 250 milljarða króna fyrir raforku .
Taktu niður víravegriðin
Taktu niður víravegriðin voru skilaboð Bifhjólasamtaka íslenska lýðveldisins til samgönguráðherra á tröppum alþingishússins í dag .
Þar afhentu Sniglarnir samgönguráðherra undirskriftir 2.078 bifhjólamanna og mótmæltu því að fleiri víravegrið yrðu sett upp .
Umrædd vegrið eru ódýrari en hefðbundin vegrið og eiga að draga úr höggi aki á þau bílar .
Edda Þórey Guðnadóttir , gjaldkeri Sniglanna : « Norðmenn eru að taka sín niður , Hollendingar tóku sín síðustu niður núna í lok júlí .
Það er náttúrulega kannski ekkert skrýtið að þau séu ódýr , það er enginn sem kaupir þau lengur , þannig að við fáum þau mjög ódýrt kannski . »
Umferðaröryggi er líka fyrir bifhjólafólk segja Sniglarnir .
Við neitum að láta líta á okkur sem fórnarkostnað í þágu annarra í umferðinni .
Samgönguráðherra sagði málið verða skoðað og að hann vissi til þess að Vegagerðin hefði á því fullan hug .
Héðinn Halldórsson : « Verða fleiri víravegrið sett upp ? »
Sturla Böðvarsson , samgönguráðherra ( D ) : « Ja , það vil ég ekkert segja á þessu stigi en það er krafa , eðlileg krafa að aðskilja akstursstraumana með einhverjum leiðum og við þurfum að finna bestu leiðina . »
Ráðherra skipaði nýlega fulltrúa Sniglanna í umferðarráð .
Sturla Böðvarsson : « Ég tel að sjálfsögðu nauðsynlegt að læra af reynslu þeirra .
Sjáum hvað setur . »
Samtök evrópskra bifhjólamanna hafa tekið eindregna afstöðu gegn víravegriðunum .
Eina víravegriðið á Íslandi er á Hellisheiði , 4 kílómetra langt .
Edda Þórey Guðnadóttir : « Þetta skiptir okkur miklu máli .
Við viljum halda lífi í umferðinni líka . »
Yfir 1100 vinnuslys í virkjunum eystra
Rúmlega 300 starfsmenn við virkjanaframkvæmdir á Austurlandi hafa þurft að vera frá vinnu í þrjá daga eða lengur vegna vinnuslysa frá því framkvæmdir hófust fyrir tæpum þremur árum .
Þá hafa fjórir menn látist í vinnuslysum tengdum Kárahnjúkavirkjun .
Í dag eru liðnir 1.377 dagar frá því að framkvæmdir við Kárahnjúkavirkjun hófust , en á þeim tíma hefur Vinnueftirlitinu verið tilkynnt um 1.142 vinnuslys vegna virkjanaframkvæmda á Austurlandi .
Þar af hefur ítalska verktakafyrirtækið Impregilo tilkynnt 1.078 slys á þessu tímabili eða 94% allra tilkynntra slysa .
Einungis eru tilkynnt slys til Vinnueftirlitsins sem teljast alvarleg og / eða valda fjarvistum lengur en einn dag umfram slysadag .
Af þeim 1.142 vinnuslysum sem hafa verið tilkynnt hafa 830 slasaðra getað snúið aftur til vinnu innan þriggja daga .
Þetta þýðir jafnframt samkvæmt þessum tölum að 312 starfsmenn hafa slasast það mikið að þeir hafa orðið óvinnufærir lengur en í þrjá daga .
Taka ber fram að hér er ekki verið að tala um vinnuslys við byggingu álversins í Reyðarfirði heldur einungis virkjanaframkvæmdir .
Samkvæmt skráningu Hagstofunnar unnu 1.770 manns að mannvirkjagerð á Austurlandi árið 2005 og langflestir við virkjanaframkvæmdir .
Til Slysaskrár Íslands voru tilkynnt þetta sama ár 1.240 vinnuslys á Fljótsdalshéraði og í Fljótsdalshreppi , en athafnasvæði Kárahnjúkavirkjunar er innan þeirra sveitafélaga .
Þetta gera rúmlega hundrað vinnuslys á mánuði , sem þýðir að sjö af hverjum tíu verkamönnum hafa orðið fyrir einhvers konar meiðslum við vinnu sína .
Það skal tekið fram að til slysaskrárinnar eru öll vinnuslys tilkynnt , óháð því hversu alvarleg þau eru eða hversu lengi menn eru frá vinnu .
Nú hafa fjórir menn látist við virkjanaframkvæmdirnar á Kárahnjúkum , þrír Íslendingar og Króati .
Nú síðast slasaðist kínverskur verkamaður alvarlega þegar hann dróst 40 metra niður stífluvegg og hafnaði á steypustyrktarjárni .
Ástand hans er enn alvarlegt , en honum er haldið sofandi í öndunarvél á gjörgæsludeild Landspítalans í Fossvogi .
Forstjóri Umhverfisstofnunar hættir störfum
Davíð Egilsson , forstjóri Umhverfisstofnunar hyggst láta af störfum .
Hann segir að betra sé að nýr maður komi að stjórn stofnunarinnar .
Niðurstöður úr sérstakri úttekt voru sendar umhverfisráðuneytinu um mánaðarmót en þær hafa ekki verið gerðar opinberar .
Forstjóri Umhverfisstofnunar boðaði starfsmenn á sinn fund í dag þar sem hann tilkynnti þeim þessa ákvörðun sína .
Hann sagði að þetta hefði verið samkomulagsatriði á milli sín og Jónínu Bjartmarz , umhverfisráðherra , en vildi að öðru leyti ekki tjá sig um málið .
Umhverfisráðherra er í Kaupmannahöfn og því hefur Fréttastofa ekki náð tali af honum í dag .
Síðustu mánuði hefur nokkur styr staðið um Umhverfisstofnun .
Ríkisendurskoðun birti stjórnsýsluúttekt um stofnunina í október en í henni kom meðal annars fram að markmiðið með Umhverfisstofnun hefði ekki náð fram að ganga .
Forstjórinn var afar ósáttur við úttektina og í yfirlýsingu gerði hann verulegar athugasemdir við hana .
Um svipað leyti og skýrslan kom út fékk Davíð Egilsson síðan undirskriftalista með nöfnum tæplega 40 starfsmanna sem mótmæltu ráðningu nýs fagstjóra .
Kona sem starfaði hjá stofnuninni í 7 ár hafði sótt um stöðuna ásamt karlmanni sem hafði verið þar í um 3 vikur .
Maðurinn var ráðinn og lagðist það illa í þorra starfsmanna .
Forstjóri Umhverfisstofnunar sagði í samtali við fréttamann að loknum starfsmannafundi í dag að hann hefði verið reiðubúin að takast á við ný verkefni í kjölfar úttektar ríkisendurskoðunar .
Það hefði hins vegar orðið að samkomulagi á milli hans og ráðherra að hann léti af störfum .
Þess má geta að í kjölfar úttektar ríkisendurskoðunar fól umhverfisráðuneytið Sigurður Helgasyni , stjórnsýslufræðingi , að gera frekari athugun á starfsemi , stjórn og rekstri Umhverfisstofnunar .
Niðurstöður lágu fyrir um mánaðarmót en hafa ekki verið gerðar opinberar .
hafa komist að samkomulagi um að nýr forstjóri verði ráðinn .
Þetta er gert til að þróa betur hina sameinuðu Umhverfisstofu og var talið heppilegt að nýr maður kæmi að því verki .
Stofnunin tók til starfa í ársbyrjun 2003 og tók þá við verkefnum Hollustuverndar ríkisins , Náttúruverndar ríkisins og Veiðistjóraembættis , ásamt starfsemi dýraverndarráðs , hreindýraráðs og svokallaðrar villidýranefndar .
Fyrr á þessu ári skilaði ríkisendurskoðun skýrslu um stofnunina þar sem fram kom að ekki hefðu öll markmið með þessari sameiningu náð fram að ganga .
Meðal annars væru ekki vísbendingar um að stjórnsýsla umhverfismála hefði almennt styrkst .
Davíð Egilsson , sagði í samtali við Fréttastofu að hann og umhverfisráðherra væru sammála um að þróa þyrfti þessa sameiningu enn frekar og skynsamlegt væri að nýr maður kæmi að því .
Starfið verður því auglýst fljótlega .
Davíð mun hins vegar gegna starfinu áfram þar til nýr forstjóri hefur tekið til starfa .
Aðspurður hvort hann væri sáttur við þessi málalok sagði Davíð að þetta þjónaði hagsmunum Umhverfisstofnunar best og þeir skiptu mestu máli .
Hann vildi jafnframt taka það fram að ekki væri verið að segja honum upp störfum , þetta væri sameiginleg ákvörðun hans og umhverfisráðherra .
Þriðju umræðu um RÚV frestað fram yfir jól
Sátt hefur tekist milli þingflokka um þingfrestun á laugardag .
Annarri umræðu um frumvarp um Ríkisútvarpið verður lokið í kvöld eða nótt en þriðju umræðu verður frestað fram yfir áramót .
Önnu mál verða afgreidd á morgun og laugardag .
Samkomulag náðist í nótt milli forseta þingsins og þingflokka um þinglok .
Ríkisstjórnin stefndi að því að frumvarp um Ríkisútvarpið yrði að lögum fyrir jól en samið var um að ljúka annarri umræðu um það í kvöld eða nótt og taka svo þriðju umræðu um leið og þing kemur saman á ný um miðjan janúar og verður það þá eina málið á dagskrá þingsins .
Sólveig Pétursdóttir , forseti þingsins ( D ) : « Og niðurstaðan er það að við munum ljúka hér þingstörfum , líklega síðdegis á laugardaginn og klára þá afgreiðslu allra mála . »
Samfylkingin kynnti afstöðu sína til frumvarpsins um Ríkisútvarpið í morgun en formaður hennar vill að tíminn fram að þriðju umræðu verði vel nýttur .
Ingibjörg Sólrún Gísladóttir , formaður Samfylkingarinnar ( S ) : « Það er bara tilboð af okkar hálfu að það verði settur niður hópur , fulltrúa stjórnmálaflokkanna , til þess að freista þess að ná sáttum um Ríkisútvarpið því að ég tel að það sé gríðarlega mikilvægt . »
Ögmundur Jónasson , þingflokksformaður Vinstri-grænna : « Frumvarpið um hlutafélagavæðingu Ríkisútvarpsins verður ekki að lögum á þessu ári eins og að var stefnt .
Ég er að sjálfsögðu og við öll ánægð með þá niðurstöðu . »
Jóhanna Vigdís Hjaltadóttir : « Það hefur náðst samkomulag um að ljúka annarri umræðu um frumvarp um Ríkisútvarpið núna fyrir jól og svo þriðja umræða í janúar .
Eru það vonbrigði að þetta skyldi ekki verða að lögum núna ? »
Geir H. Haarde , forsætisráðherra ( D ) : « Já , það má segja það en við náttúrulega ætlum okkur að klára þetta mál og þetta verður fyrsta málið í janúarmánuði og við munum bara ljúka því þá .
Vonandi eitthvað í kringum tuttugasta . »
Jóhanna : « En þetta samkomulag um að ljúka þingstörfunum núna , ertu sáttur við þau ? »
Geir H. Haarde : « Já , að öðru leyti er ég mjög sáttur við þetta .
Þetta er mjög gott að við getum haldið okkur hér nokkurn veginn við starfsáætlun þingsins . »
Jóhanna : « Eru þetta vonbrigði ? »
Jón Sigurðsson , iðnaðarráðherra ( B ) : « Í sjálfu sér eru þau það en við verðum auðvitað að hafa það í huga að það eru mörg önnur mál sem verið er að ræða og við viljum auðvitað tryggja það eftir öllum föngum að umfjöllunin sé vönduð og það að gefist tími í að fara rækilega yfir mál og það er skýringin á þessu . »
Tími : 02:00
Unglingadrykkja eykst
Reykvískir 10. bekkingar drekka frekar áfengi og reykja en þeir sem búa utan borgarinnar .
Unglingum sem reykja og drekka fjölgar nú lítillega í fyrsta sinn í nokkur ár .
Um leið hefur samverustundum unglinganna með foreldrum sínum fækkað .
Rannsóknir og greining hefur gert kannanir á líðan grunnskólanema um mest allt landið síðastliðin ár .
Nú er hlutfall reykvískra 10. bekkinga sem reykja daglega 15% en 10% utan Reykjavíkur .
Hlutfallið í borginni hækkar eftir að hafa lækkað árinu á undan .
Sama gildir um ölvun .
Hlutfall 10. bekkinga sem hafa orðið ölvaðir einu sinni eða oftar síðustu 30 daga er 28% í Reykjavík en 23% utan hennar .
Árinu á undan hafði þetta hlutfall farið lækkandi .
Inga Dóra Sigfúsdóttir , deildarforseti hjá HR : « Við erum búin að mæla einu sinni eftir að við lögðum fyrir þessa rannsókn og eigum eftir að skoða hvort að þarna sé um svona mynstur að ræða eða hvort að þetta sé bara eitt einstakt tilvik .
Þannig að það er svolítið erfitt að segja nákvæmlega hvað , hver skýringin er en það er full ástæða fyrir okkur að staldra við . »
Ungmennin segjast flest drekka heima hjá öðrum en líka í bænum eða annars staðar úti við .
Færri drekka heima hjá sér eða á skemmtistöðum .
Það er ekki ljóst hvers vegna ástandið er verra í Reykjavík en utan hennar .
En um leið og neysla áfengis og tóbaks eykst vita færri foreldrar alltaf hvar börnin eru á laugardagskvöldum .
Foreldrar 65% barnanna vissu það árið 2003 en 58% nú .
Inga Dóra Sigfúsdóttir : « Við höfum lagt áherslu á að það séu þrír þættir í fjölskyldunni sem skipta verulegu máli , það er stuðningurinn við unglingana .
Það er tíminn , magn tímans sem er varið með þeim , að verja sem mestum tíma með þeim og það er eftirlitið , vita hvar þau eru , þekkja vini þeirra , þekkja foreldra vina þeirra . »
Inga Dóra leggur áherslu á að hvert ár skiptir máli , því seinna sem ungmenni hefji neyslu áfengis því betra .
20 manns í einangrun vegna MÓSA
Rúmlega 20 manns eru í einangrun á gjörgæsludeild Landspítalans í Fossvogi eftir að fjölónæm bakteríusýking fannst þar um helgina .
Um 100 starfsmenn eru undir eftirliti og á fjórða hundrað sýna hafa verið tekin til rannsóknar .
Bakterían heitir MÓSA og af flokki staphylokokka .
Hún er býsna algengur sjúkdómsvaldur í mönnum , en það sem er frábrugðið við bakteríuna sem fannst á spítalanum er að hún er ónæm fyrir mörgum sýklalyfjum .
Ólafur Guðlaugsson yfirlæknir sýkingavarnardeild LSH : « Þessi baktería lifir á húðinni og í nefinu á okkur og hún dreifist þaðan .
Bæði milli manna og eins líka á okkur sjálfum , berst í húðsár og önnur sár og ég tala nú ekki um ef að við fáum sýklalyf þá magnast hún upp og eins ef við fáum skurðsár eða aukahluti í húð að þá getur hún sest í þá og valdið alvarlegum sýkingum . »
Ólafur segir að sýkingin valdi ekki skaða nema að hún berist í opið sár .
Bakterían fannst í reglubundnu eftirliti sjúklinga á spítalanum .
María Sigrún Hilmarsdóttir : « Hversu alvarleg er þessi baktería .
Getur hún leitt menn til dauða ? »
Ólafur Guðlaugsson : « Þessi baktería getur valdið sýkingum sem geta verið mjög alvarlega og þess vegna getur valdið því að fólk deyi . »
María : « Er einhver hérna á spítalanum í lífshættu vegna þessa ? »
Ólafur Guðlaugsson : « Nei . »
María : « En hvernig er hægt að berjast við þessa bakteríu ef að engin sýklalyf virka á hana ? »
Ólafur Guðlaugsson : « Það er mjög erfitt og getur verið ómögulegt og það er náttúrulega ástæðan fyrir því að við erum að , erum að eyða þessum kröftum í að berjast við hana þegar hún kemur upp hér er þessi hætta um að við fáum , sitjum uppi með lífshættulegar sýkingar af , með bakteríu sem ekki er hægt að slást við . »
María : « Hvernig endar þetta ?
Hvernig losnið þið við þessa bakteríu ? »
Ólafur Guðlaugsson : « Já , þetta er sem sagt tvíþætt .
Annars vegar þá er meðhöndlað þær sýkingar sem fólk er með , sem tengjast bakteríunni og hins vegar að ef við uppgötvum einhverja sem eru með hana á húðinni að þá reynum við að losa þá við hana líka . »
María : « Og hvernig er það gert ? »
Ólafur Guðlaugsson : « Það er gert með annars vegar sýklalyfjum og hins vegar svona sápuþvottum sérstökum . »
Þrisvar sinnum hefur svipað ástand komið upp á spítalanum og í öll skiptin hefur tekist að uppræta bakteríuna .
Ólafur vonast til þess að einangruninni verði aflétt um helgina .
Þrisvar sinnum hefur svipað ástand komið upp á spítalanum og í öll skiptin hefur tekist að uppræta hana .
Ólafur býst við því að einangruninni verði aflétt um helgina .
Sálfræðingur
Laust er til umsóknar starf sálfræðings á fagsviði þroskahamlana .
Starfið felst einkum í greiningu og ráðgjöf vegna barna með fatlanir og aðrar alvarlegrar raskanir í taugaþroska .
Starfið fer fram í nánu samstarfi við aðra sérfræðinga á þessu sviði .
Auk þessa er um að ræða þátttöku í rannsóknar- og fræðslustarfi stofnunarinnar .
Leitað er eftir sálfræðingi , sem hyggur á starfsferil á þessum vettvangi .
Æskileg er reynsla á sviði greiningar þroskafrávika hjá börnum og áhugi á fræðslu og rannsóknum .
Mikilvægt er að viðkomandi búi yfir hæfni í mannlegum samskiptum og sé tilbúinn til þátttöku í þverfaglegu samstarfi .
Boðið er upp á handleiðslu .
Laun greiðast skv. kjarasamningi viðkomandi stéttarfélags við ríkissjóð .
Frekari upplýsingar gefur sviðsstjóri fagssviðs þroskahamlana í síma og netfangi .
Umsóknir , ásamt upplýsingum um menntun og fyrri störf , berist Greiningar- og ráðgjafarstöð ríkisins , Digranesvegi 5 , 200 Kópavogi fyrir 2. júní nk.
XXI.
Vornámskeið Greiningarstöðvar 11. og 12. maí 2006 Hegðun - Erfðir og umhverfi
Fimmtudagur 11. maí Setning : Jón Kristjánsson , félagsmálaráðherra .
Hegðun og heili - líffræði hegðunar
Pétur Lúðvígsson , barnalæknir Barnaspítala Hringsins .
Hegðun og umhverfi - áhrif uppeldis
Birna María Svanbjörnsdóttir , sérfræðingur HA .
Hegðun ung- og smábarna .
Gyða Haraldsdóttir , sálfræðingur MHB .
Eðlileg hegðun barna á leikskólaaldri .
Hrönn Pálmadóttir , lektor KHÍ .
Eðlileg hegðun barna á grunnskólaaldri .
Wilhelm Norðfjörð , sálfræðingur .
Helstu geðraskanir barna .
Ólafur Ó. Guðmundsson , yfirlæknir BUGL .
Mat á hegðunarvanda - gildi taugasálfræðilegra prófa .
Málfríður Lorange , sálfræðingur BUGL .
Hegðunar- og tilfinningavandi hjá börnum með fötlun .
Solveig Sigurðardóttir , barnalæknir Greiningarstöð .
Þjónusta við börn með geðraskanir - forvarnir til framtíðar .
Geir Gunnlaugsson , barnalæknir og forstöðumaður MHB
Föstudagur 12. maí Atferlisgreining - áhrifaríkar leiðir til að hjálpa börnum að aðlagast námsumhverfi sínu
Dr. Zuilma Gabríela Sigurðardóttir , dósent HÍ .
Hugræn atferlismeðferð - hvenær , hvernig og fyrir hvern ?
Dr. Urður Njarðvík , sálfræðingur á BUGL og stundakennari HÍ .
PBS - stuðningur við jákvæða hegðun hjá börnum með fötlun .
Hrund Sigurðardóttir og Þuríður Pétursdóttir , sálfræðingar Greiningarstöð .
Lyfjameðferð - stuðningur við aðra meðferð .
Bertrand Lauth , barnageðlæknir BUGL .
Fræðsla og þjálfun fyrir foreldra
Gylfi Jón Gylfason , sálfræðingur Fræðsluskrifstofu Reykjanesbæjar .
PMT - foreldraverkfærakassinn .
Margrét Sigmarsdóttir , sálfræðingur Skólaskrifstofu Hafnarfjarðar
Ert þú móðir barns með sérþarfir á aldrinum 0 til þriggja ára ?
Óskað er eftir þátttakendum í rannsóknina Tónræn umönnun
Ábyrgðarmaður rannsóknarinnar er dr. Tryggvi Sigurðsson , sálfræðingur og sérfræðingur í fötlun barna .
Stjórn Sjónarhóls - ráðgjafarmiðstöðvar ses er kunnugt um rannsóknina .
Stjórnin telur viðfangsefni hennar áhugavert og verðugt .
Ennfremur telur stjórnin að þátttaka í rannsókninni geti reynst mæðrum barna með sérþarfir gagnleg til úrvinnslu á erfiðri reynslu .
Rannsóknin hefur verið samþykkt af Vísindasiðanefnd og tilkynnt til Persónuverndar .
Ef þú hefur spurningar um rétt þinn sem þátttakandi í vísindarannsókn eða vilt hætta þátttöku í rannsókninni getur þú snúið þér til Vísindasiðanefndar , Vegmúla 3 , 108 Reykjavík .
Rannsóknin er námsverkefni til doktorsprófs í músíkþerapíu við háskólann í Álaborg .
Rannsakandi er Valgerður Jónsdóttir , B.M. , M.A. , RMT
Meira um rannsóknina ...
Tónstofa Valgerðar
Hátúni 12 , 105 Reykjavík www.tonsvj.net
XXI.
vornámskeið Greiningar- og ráðgjafarstöðvar ríkisins , verður haldið á Grand hóteli 11. og 12. maí 2006 .
Yfirskriftin er að þessu sinni : Hegðun - erfðir og umhverfi .
Skráning
Námskeiðið er ætlað leik- og grunnskólakennurum , þroskaþjálfum og öðrum , sem starfa með börnum með Williamsheilkenni .
Tekið verður mið af börnum á aldrinum 2-12 ára .
Einnig ætlað foreldrum og öðrum aðstandendum .
Markmið
Efla skilning og auka þekkingu á þörfum barna með Williamsheilkenni .
Efla færni og þekkingu við þjálfun og kennslu í leik- og grunnskóla .
Auka gæði þeirrar þjónustu sem börnum með Williamsheilkenni og fjölskyldum þeirra er veitt .
Skapa vettvang fyrir fólk sem vinnur að sambærilegum verkefnum og getur miðlað sín á milli .
Efni og vinnulag
Fjallað verður um heilsufarslega þætti hjá börnum með Williamsheilkenni , þroskamynstur og þroskaferli , með hliðsjón af eðli fötlunarinnar , þróun hennar og horfum .
Fjallað verður um snemmtæka íhlutun og helstu þætti sem þurfa að koma við sögu í leikskólanum og heima , s.s. samvinna , stuðningur , einstaklingsmiðuð námskrá , örvun og þjálfun .
Einnig verður fjallað um hegðun og atferli og kynnt nýstofnað foreldrafélag .
Námskeiðið byggist á fyrirlestrum , umræðum og verkefnum í hópum .
Unnið verður með dæmi úr starfi .
Skráning á námskeiðið er hér ...
Bókasafn LSH og Greiningarstöð hafa undirritað þjónustusamning um bókasafns- og upplýsingaþjónustu fyrir starfsmenn Greiningarstöðvarinnar .
Með þessum samningi verður aðgangur starfsmanna hennar að þjónustu og gögnum Bókasafns LSH sá sami og starfsmanna LSH
Nýtt námskeið í hegðunarstjórnun fyrir foreldra barna með þroskaraskanir , Ráðagóðir foreldrar , verður haldið á Greiningarstöðinni á þriðjudagskvöldum kl. 20.00 - 22.15 , frá 17. jan - 7. mars 2006 , í alls 6 skipti .
Námskeiðið er ætlað foreldrum og nánum aðstandendum barna með þroskaraskanir , á aldrinum 2-12 ára , sem hafa notið þjónustu Greiningar- og ráðgjafarstöðvar ríkisins eða eru á biðlista .
Börn með þroskaraskanir eiga meira á hættu að þróa hjá sér ýmis konar hegðunarerfiðleika , sem gerir uppeldi þeirra oft á tíðum mjög krefjandi .
Tilgangur námskeiðsins er m.a. að styðja foreldra í uppeldishlutverki sínu og auka jákvæð samskipti þeirra við börn sín .
Kenndar verða markvissar leiðir til árangurs .
Námskeiðið er í umsjón Sigurrósar Jóhannsdóttir sálfræðings og Sigríðar Lóu Jónsdóttur sem er sálfræðingur og sérfræðingur í fötlunum barna .
Skráning og nánari upplýsingar eru hér ....
Caritas á Íslandi , góðgerðarsamtök kaþólsku kirkjunnar , efndu til Styrktartónleika í þágu fatlaðra barna , í Kristskirkju við Landakot sunnudaginn 20. nóvember og voru það 12. styrktartónleikar Caritas .
Að þessu sinni var ágóðinn ætlaður Greiningar- og ráðgjafarstöð ríkisins .
Formaður Caitas á Íslandi Sigríður Ingvarsdóttir afhenti Stefáni Hreiðarssyni forstöðumanni Greiningarstöðvar 650.000 krónur eða allan ágóða tónleikanna .
Við það tækifæri tilkynnti Stefán að féð muni renna í Styrktarsjóð Greiningarstöðvar sem stofnaður var til minningar um Þorstein Helga Ásgeirsson sem lést árið 1995 , þá tæplega 5 ára gamall .
Markmið styrktarsjóðsins er að styrkja fagfólk til framhaldsmenntunar og rannsóknarstarfa og hefur starfsfólk Greiningarstöðvar forgang að styrkveitingum úr sjóðnum .
Caritas á Íslandi efndi til Styrktartónleika í þágu fatlaðra barna , í Kristskirkju við Landakot sunnudaginn 20. nóvember kl. 16 .
Þetta voru 12. styrktartónleikarnir sem Caritas efnir til , til styrktar góðu málefni .
Að þessu sinni mun allur ágóði renna til Greiningar- og ráðgjafarstöðvar ríkisins .
Dagskráin var einkar glæsileg í flutningi úrvals einsöngvara , kóra og hljóðfæraleikara og gáfu allir vinnu sína .
Félag áhugafólks um hryggrauf , hefur opnað heimasíðu um hryggrauf .
Þar eru upplýsingar á íslensku um ýmsa þætti sem snerta einstaklinga með hryggrauf s.s. um heilsufar , menntun og félagsþætti .
Síðan hefur bæst í tenglasafn á vef Greiningarstöðvar .
Tenglar
Sjá nánar : Félag áhugafólks um hryggrauf
Auglýst er eftir umsóknum úr Fræðslusjóði um einhverfu , sem stofnaður var af Fjölskyldudeild Akureyrar , Fræðsluskrifstofu Kópavogs , Greiningar- og ráðgjafarstöð ríkisins og Umsjónarfélagi einhverfra .
Sjóðurinn var stofnaður með ágóða af námstefnunni Einhverfa - Leikur - Félagsfærni sem sömu aðilar héldu í apríl 2004 .
Umsóknir ásamt fylgigögnum skulu berast fyrir 15. október 2005 .
Markmið fræðslusjóðsins er að efla enn frekar þá þekkingu sem námstefnan lagði grunn að í þágu barna með einhverfu hér á landi .
Tilgangur hans er að stuðla að því að fagleg og hagnýt námskeið séu haldin af viðurkenndum aðilum .
Ennfremur er hlutverk hans að styrkja fyrirlestrahald erlendra fræðimanna á sviði einhverfu og styrkja útgáfu á fræðsluefni .
Í umsókn skal koma fram greinargóð lýsing á verkefni , ( námskeiði , námstefnu eða fræðsluefni ) markmiðum og markhópi .
Æskilegt er að umsókn fylgi viðbótarupplýsingar s.s. um fyrirlesara eða höfunda svo og framkvæmda- og kostnaðaráætlun .
Vakin er athygli á því að verkefni sem eru skipulögð af stofnendum sjóðsins hafa forgang um styrkveitingar úr sjóðnum .
Umsókn ásamt fylgigögnum þarf að berast fyrir 15. október 2005 .
Umsóknareyðublað : Hægt er að skila umsóknum með tvennum hætti :
Í pósti : Prentað út Umsóknareyðublað í pdf og sent ásamt fylgigögnum á : Stjórn fræðslusjóðs um einhverfu , Greiningar- og ráðgjafarstöð ríkisins , Digranesvegi 5 , 200 Kóp.
Í tölvupósti : Vistað og fyllt út rafrænt Umsóknareyðublað í word og sent sem viðhengi ásamt öðrum fylgigögnum á netfangið
Úthlutun verður tilkynnt 15. nóvember 2005 .
Öllum umsóknum verður svarað
Williamsheilkenni
Grein eftir Þuríði Pétursdóttur sálfræðing og Ingólf Einarsson barnalækni .
Upphaflega birt í tímaritinu Þroskahjálp .
Þann 8. júní voru veittir styrkir úr styrktarsjóði Greiningar- og ráðgjafarstöðvar ríkisins til minningar um Þorstein Helga Ásgeirsson .
Sjóðurinn var stofnaður af fjölskyldu Þorsteins Helga þann 8. júní 1995 .
Við sama tækifæri var sjóðnum veitt peningagjöf .
Frumkvöðull að stofnun sjóðsins var Gunnar Albert Hanson móðurbróðir Þorsteins Helga .
Gunnar Albert lést á síðasta ári langt fyrir aldur fram .
Helga Guðmundsdóttir ekkja Gunnars og Magnea R. Hansdóttir systir Gunnars og móðir Þorsteins Helga , gáfu sjóðnum peningagjöf í dag á 10 ára afmæli sjóðsins .
Með þeirri gjöf er náð því marki sem sett var við stofnun hans .
Markmið styrktarsjóðsins er að stuðla að aukinni þekkingu á þroskaröskunum og fötlunum barna með því að styrkja fagfólk til framhaldsmenntunar og rannsóknarstarfa .
Veitt er árlega úr sjóðnum á fæðingardegi Þorsteins Helga , þann 8. júní .
Starfsfólk Greiningar- og ráðgjafarstöðvar ríkisins hefur að jafnaði forgang að styrkjum úr sjóðnum .
Að þessu sinnu hlutu þrír einstaklingar styrk úr sjóðnum , hver þeirra 75.000 kr.
Þóra Leósdóttir og Sigríður O. Guðjónsdóttir iðjuþjálfar hlutu styrk til að sækja þjálfunarnámskeið í notkun School AMPS ( Assessment of Motor and process Skills ) matstrækisins .
Námskeiðið fer fram í Durham New Hampshire í USA í ágúst 2005 .
Marrit Meintema hlaut styrk til að sækja námskeiðið Sensomotoriek fyrir sjúkraþjálfara í Arnhem í Hollandi , vorið 2005 .
Stofnaður hefur verið Fræðslusjóður um einhverfu af Fjölskyldudeild Akureyrar , Fræðsluskrifstofu Kópavogs , Greiningar- og ráðgjafarstöð ríkisins og Umsjónarfélagi einhverfra .
Stofnfé hans er 1.700.000 kr. sem er ágóði af námstefnunni Einhverfa - Leikur - Félagsfærni sem var haldin í apríl 2004 .
Skipulagsskrá sjóðsins var samþykkt á stofnfundi 2. júní sl.
Í stjórn eru Bryndís Halldórsdóttir og Sigrún Hjartardóttir frá Greiningarstöð , Erla Stefanía Magnúsdóttir Skólaskrifstofu Kópavogs , Sigrún Birgisdóttir Umsjónarfélagi einhverfra og Karólína Gunnarsdóttir , Fjölskyldudeild Akureyrarbæjar .
Formaður er Bryndís Halldórsdóttir .
Markmið fræðslusjóðsins er að efla enn frekar þá þekkingu sem námstefnan lagði grunn að í þágu barna með einhverfu hér á landi .
Tilgangur hans er að stuðla að því að fagleg og hagnýt námskeið séu haldin af viðurkenndum aðilum .
Ennfremur er hlutverk hans að styrkja fyrirlestrahald erlendra fræðimanna á sviði einhverfu og styrkja útgáfu á fræðsluefni .
Verkefni sem eru skipulögð af stofnendum sjóðsins hafa forgang um styrkveitingar úr sjóðnum .
Stjórn sjóðsins hefur heimild til að gera tillögur að verkefnum .
Úthlutun sjóðsins verður tilkynnt árlega þann 15. nóvember .
Auglýst verður eftir umsóknum í september og þurfa þær að berast stjórn sjóðsins fyrir 15. október .
Í umsókn skal koma fram greinargóð lýsing á verkefni , markmiðum þess og markhópi .
XX .
vornámskeið Greiningarstöðvar 12 .
-13. maí 2005 .
Þroskaraskanir barna - Hvað hefur áunnist ?
Glærur til að skoða , , , , , , , , , , , , , ,
Hér fyrir neðan er efnið tilbúið til útprentunar :
Fimmtudagur 12. maí Frávik í þroska og atferli - efling heilsugæslunnar .
Atli Árnason , heilsugæslulæknir .
Leikskóli fyrir öll börn - líka börn með sérþarfir .
Anna Karen Ásgeirsdóttir , sérkennslufulltrúi leikskóla .
Íhlutun vegna þroskahamlana - gagnreyndar aðferðir
Ýr Sigurðardóttir , barnalæknir .
Internetið - til gagns eða ofgnótt upplýsinga
Ingólfur Einarsson , barnalæknir .
Greining á þroskahömlun - meira en greindarmat
Dr. Tryggvi Sigurðsson , sálfræðingur .
Einhverfurófið - ekki bara einhverfa .
Evald Sæmundsen , sálfræðingur .
Greining hreyfihamlana - í átt að starfrænu mati .
Solveig Sigurðardóttir , barnalæknir .
Fötlunarfræði - ný viðhorf til fatlaðra
Dr. Rannveig Traustadóttir , prófessor .
Föstudagur 13. maí
Ísland í dag - staða fjölskyldunnar .
María Játvarðardóttir , félagsráðgjafi .
Fjölskyldur fatlaðra barna - þjónusta á 21. öldinni .
Gerður Árnadóttir , heilsugæslulæknir og foreldri .
Geðraskanir barna - nýr faraldur ?
Kristján Magnússon , sálfræðingur .
Geðraskanir hjá fötluðum - viðurkenndur vandi ?
Ólafur Guðmundsson , barnageðlæknir
Sjónarhóll - nýr samherji .
Þorgerður Ragnarsdóttir , forstöðumaður .
Börn innflytjenda - menningarmunur eða þroskafrávik ?
Gerður Gestsdóttir , verkefnisstjóri fræðsludeildar Alþjóðahúss
Friðhelgi einkalífsins .
Salvör Nordal , heimspekingur .
Takið frá dagana 12. og 13. maí fyrir fræðslu og samveru !
XX .
vornámskeið á 20. starfsári Greiningar- og ráðgjafarstöðvar ríkisins verður haldið í Háskólabíói fimmtudaginn 12. og föstudaginn 13. maí n.k.
Námskeiðið ber yfirskriftina : Þroskaraskanir barna - hvað hefur áunnist ?
Farið verður vítt yfir sviðið og skoðaðar ýmsar þær framfarir , sem hafa orðið í þjónustu , þekkingu og viðhorfi vegna barna með fatlanir og aðrar alvarlegar þroskaraskanir .
Meðal þess , sem verður skoðað , er aukið hlutverk heilsuverndar og leikskóla í uppgötvun fatlana , breyttur skilningur á ýmsum röskunum og fylgikvillum þeirra og ýmsar nýjungar í þjónustu og þjálfun .
Fjallað verður um nýja starfsemi í þjónustu við börn , svo sem Sjónarhól og embætti umboðsmanns barna .
Þá verða fluttir yfirlitsfyrirlestrar um fötlunarfræði - ný viðhorf til fatlana og um friðhelgi einkalífsins í þjónustu við fötluð börn og fjölskyldur þeirra .
Móttaka með léttum veitingum verður í lok fyrri námskeiðsdags fyrir námskeiðsgesti og fyrirlesara .
Vornámskeið Greiningarstöðvar hafa verið haldin árlega frá því að hún tók til starfa , en árið í ár er tuttugasta starfsár stöðvarinnar .
Námskeiðin hafa verið vettvangur fræðslu og samveru fólks sem starfar að málefnum barna með þroskafrávik og fatlanir á öllu landinu .
Þau hafa skapað tækifæri frá önn dagsins fyrir fólk af ólíkum vettvangi að hittast , ræða saman og bera saman bækur sínar .
Í tilefni afmælis Greiningarstöðvar er staldrað við og skoðað hvað hefur áunnist .
Farið verður vítt yfir sviðið og skoðaðar ýmsar þær breytingar , sem hafa orðið í þjónustu , þekkingu og viðhorfum vegna barna með fatlanir og aðrar alvarlegar þroskaraskanir .
Hegðunar- og tilfinningavandi barna með heilalömun ( CP ) .
Lengd námskeiðs : 8
Verð námskeiðs : Verð 10.800 .
Námskeiðslýsing :
Hegðunar- og tilfinningavandi barna með heilalömun ( CP ) .
Hvað er til ráða ?
Námskeiðið verður haldið í Gerðubergi fim. 14. apríl kl. 9.00-16.00 Hverjum ætlað ?
Námskeiðið er ætlað foreldrum og öðrum aðstandendum , þroskaþjálfum , leik- og grunnskólakennurum og öðrum sem starfa með börnum með heilalömun .
Efni og vinnulag
Meginþema námskeiðsins eru fylgiraskanir heilalömunar .
Áhersla verður lögð á hegðunar- og tilfinningavandamál , s.s athyglisbrest , þunglyndi , kvíða og félagslega erfiðleika .
Fjallað verður um mikilvægi þess að byrja sem fyrst að huga að þessum þáttum , um fyrirbyggjandi aðgerðir og hvernig við getum fylgt þeim eftir .
Fræðsluefnið « Uppeldi sem virkar - færni til framtíðar » verður kynnt , þar sem lögð er áhersla á að byrja sem fyrst á æviskeiði barns að vinna skipulega að góðum uppeldisháttum og að draga úr líkum á hegðunarerfiðleikum síðar .
Einnig verður fjallað um jákvæða hegðunarmótun , ráð sem byggja á hugrænni atferlismeðferð og lyfjameðferð við hegðunarerfiðleikum .
Fjallað verður um hvernig ýmsir þættir í umhverfinu , s.s. vinnuaðstaða , geta haft áhrif á hegðun og líðan barna með heilalömun .
Þroskaþjálfi í leikskóla mun lýsa hvernig unnið er að því að efla félagsþroska barna með heilalömun innan leikskólans og foreldri mun greina frá sinni reynslu .
Markmið
Auka þekkingu á fylgiröskunum heilalömunar og efla færni til að takast á við hegðunar- og tilfinningavanda barna með heilalömun .
Skapa vettvang fyrir foreldra og fagfólk sem er að fást við sambærileg verkefni .
Dagskrá
8:50 -9 : 00 Afhending námskeiðsgagna 9:00 - 9:30 CP - Heilalömun - Ekki bara hreyfihömlun .
Stefán J. Hreiðarsson sérfr.
í fötlunum barna 9:30 -10 : 10 Hegðunarvandi og tilfinningaraskanir - Hvers vegna ?
Solveig Sigurðardóttir sérfr. í fötlunu Kaffi 10:30 -11 : 15 Byrgjum brunninn .
- Uppeldi sem virkar .
Gyða Haraldsdóttir , sérfr. í fötlunum 11:15 -12 : 00 Hvað gerum við svo ?
Jákvæð hegðunarmótun Katrín Einarsdóttir , sálfræðingur
Hádegishlé
13:00 -13 : 45 Mér líður illa !
Praktísk ráð við kvíða og þunglyndi byggð á hugrænni atferlismeðferð .
Inga Hrefna Jónsdóttir , sálfræðingur 13:45 -14 : 15 Viltu vera með ?
Hvernig gerum við á Múlaborg .
Brynhildur Guðmundsdóttir , þroskaþjálfi
Kaffi 14:35 -15 : 00 Umhverfið skiptir máli .
Þórunn R. Þórarinsdóttir , iðjuþjálfi 15:00 -15 : 25 Hvernig förum við að því ?
Reynsla foreldris .
Klara Geirsdóttir 15:25 -15 : 50 Lyfjameðferð við hegðunarerfiðleikum .
Stefán J. Hreiðarsson sérfr. í fötlunum barna 15:50 -16 : 10 Umræður og ráðstefnuslit
Umsjón
Solveig Sigurðardóttir , barnalæknir og sérfr. í fötlunum barna .
Katrín Einarsdóttir , sálfræðingur .
Organization for Autism Research OAR www.researchautism.org er nýleg heimasíða fyrir foreldra og fagfólk með upplýsingum um hagnýtar rannsóknir á einhverfu og fleiru .
Féttabréf með greinum um margt hagnýtt kemur út mánaðarlega , s.s. leiðbeiningabæklingar fyrir foreldra , fyrir kennara og fleiri .
Bæklingur um Aspergersheilkenni og um fullorðna með einhverfu kemur út á næstunni .
Meðferðarteymi vegna geðraskana ungra barna komið á fót í Grafarvogi
Komið hefur verið á fót meðferðarteymi við Heilsugæslustöðina í Grafarvogi og er markmiðið að veita geð- og sálfélagslega þjónustu vegna vanda barna og fjölskyldna þeirra , að því er fram kemur í fréttatilkynningu frá heilbrigðisráðuneytinu .
Í tilkynningunni segir að þetta sé gert í samræmi við áherslur heilbrigðis- og tryggingamálaráðuneytisins , sem lagt hafi áherslu á þennan þátt og undirbúið þjónustu af þessu tagi um hríð þar sem talið hafi verið að einmitt á þessu sviði skorti meðferðarúrræði .
Heilsugæslustöðin í Grafarvogi hafi orðið fyrir valinu þar sem stöðin sinnir fjölmennasta barnahverfi landsins .
« Meðferðarteymið verður starfrækt í anda frumþjónustu og er hluti af meðferðarþjónustu Hverfisheilsugæslunnar í Grafarvogi .
Sérstök áhersla verður lögð á að vinna fyrirbyggjandi starf og nálgast börnin og fjölskyldur þeirra sem fyrst og sem yngst .
Er þetta gert til að geta veitt þjónustu áður en viðkomandi þarf enn sérhæfðari þjónustu .
Með því að veita þjónustuna fyrr en gert hefur verið er reynt að koma í veg fyrir að mál þróist á verri veg þegar börnin verða eldri sem veldur auknu álagi á sérhæfðari þjónustu eins og Barna- og unglingageðdeildina ( BUGL ) .
Jafnframt hefur mönnum orðið sífellt ljósari mikilvægi styrkrar tengslamyndunar barna í bernsku við foreldra sína og mikilvægi þess að styrkja þau sem mest og að aðstoða foreldrana í þeim efnum .
Í meðferðarteyminu eru sálfræðingur , félagsráðgjafi og iðjuþjálfi , auk þess sem heimilislæknar og hjúkrunarfræðingar stöðvarinnar taka virkan þátt í starfi þess þegar skjólstæðingar þeirra þurfa á samvinnu við teymið að halda .
Teymið starfar á lækningasviði stöðvarinnar .
Hlutverk þess verður ráðgjöf , meðferð og eftirfylgd barna og fjölskyldna þeirra í samstarfi við aðrar fagstéttir stöðvarinnar .
Aðrir helstu samstarfsaðilar við þjónustu stöðvarinnar á þessu sviði verða BUGL , Miðgarður , sem er félags- og skólaþjónusta hverfisins , Greiningar- og ráðgjafarstöð ríkisins og greiningarteymi Heilsugæslunnar í Reykjavík .
Að undanförnu hefur verið mikil þátttaka í námskeiðum Greiningarstöðvar .
Þegar er að verða fullt á námskeið um einhverfu og skyldar þroskaraskanir verður haldið 19. janúar .
Í febrúar verður boðið upp á námskeiði um mat á aðlögunarfærni með ABS og námskeiðið Skipulögð kennsla og vinnubrögð .
Tvö ný námskeið eru áætluð á dagskrá en það er .
Þann 11. febrúar verður haldið nýtt dagsnámskeið um ýmis heilkenni sem geta valdið þroskahömlun hjá börnum og 21. febrúar - 1. mars verður nýtt námskeið um börn með Downsheilkenni fyrir grunnskólakennara í samstarfi við Kennaraháskóla Íslands .
Opin námskeið á vormisseri 2005 eru kynnt nánar á námskeiðssíðunni hér
Um fjórðungur lítilla fyrirbura sem vógu minna en 1000 gr við fæðingu , ná sama árangri og jafnaldrar við þroskamælingu við fimm ára aldur , en meirihluti þeirra glíma við umtalsverð þroskafrávik .
Til þess að draga úr langtímaáhrifum þroskavanda þeirra er mikilvægt að tryggja þeim snemmtæka íhlutun á leikskólaárum og sérstakan stuðning og kennslu í grunnskóla .
Þetta kemur fram í greininni « Litlir fyrirburar á Íslandi : Niðurstöður þroskamælinga við fimm ára aldur » sem birtist í síðasta tölublaði Læknablaðsins ( Læknablaðið , 2004/90 ) .
Greinin er eftir sex íslenska sérfræðinga sem unnu að rannsóknum á litlum fyrirburum á Íslandi á árunum 1996-2001 .
Tilgangur þessa hlutar rannsókarinnar « Fyrirburar - langtímaeftirlit með heilsu og þroska » var að varpa ljósi á lífslíkur , heilsufar , þroska og langtímahorfur lítilla íslenskra fyrirbura og bera saman við fullburða jafnaldra .
Börnin gengust undir mælingar á vitsmunaþroska , málþroska og skynhreyfiþroska og foreldrar voru spurðir um atferli þeirra .
Niðurstöður rannsóknarinnar gefa tilefni til að fylgst verði markvissar og lengur með þroskaframvindu , aðlögun og hegðun lítilla fyrirbura en nú er gert .
Greinina rituðu Ingibjörg Georgsdóttir sérfræðingur í barna- og nýburalækningum , Evald Sæmundsen , sérfræðingur í fötlunum barna , Þóra Leósdóttir iðjuþjálfi , Ingibjörg Símonardóttir talmeinafræðingur , Snæfríður Egilson iðjuþjálfi og Atli Dagbjartsson sérfræðingur í barna- og nýburalækningum .
Námstefna um skimun og snemmgreiningu einhverfu , verður haldin á Grand Hóteli 4. mars 2005 .
Aðalfyrirlesari verður Tony Charman sérfræðinur í þroska barna og einhverfu , á Institute of Cognitive Neuroscience í London .
Námstefnan er samstarfsverkefni Greiningar- og ráðgjafarstöðvar og Miðstöðvar heilsuverndar barna .
Ráðstefna : Alvarlegar raskanir í þroska - helstu mismunagreiningar , verður haldin á Grand Hóteli í Reykjavík föstudaginn 18. mars 2005 , kl 9:00 -16 : 00 .
Á ráðstefnunni verður farið yfir helstu mismunagreiningar alvarlegra þroskaraskana og þá þætti sem koma til aðgreiningar .
Markmiðið er að veita þátttakendum meiri þekkingu á þeim ólíku þáttum sem þarf að átta sig á við greiningu og skipulagningu íhlutunar fyrir börn með alvarlegar þroskaraskanir .
Íhlutun sem er byggð á nákvæmri og markvissri greiningu , getur skipt sköpum fyrir barnið og fjölskyldu þess og verið þjóðfélagslegur ávinningu til framtíðar .
Ráðstefnan er ætluð þeim sem vinna með börnum með alvarlegar þroskaraskanir , s.s. barnalæknum , sálfræðingum , sérkennurum , kennurum , þroskaþjálfum , félagsráðgjöfum , iðjuþjálfum , sjúkraþjálfurum og öðrum sem hafa áhuga .
Ráðstefna : Þjónusta við börn með CP ( Cerebral palsy )
Skipulagning og samvinna .
Haldin í Hringssal LSH , föstudaginn 8. október kl. 8.30-16.30 Dagskrá
Nánari upplýsingar og skráning
Endurmenntun Háskóla Íslands í samvinnu við Barnaspítala Hringsins , Greiningar- og ráðgjafarstöð ríkisins , Sjúkraþjálfarann í Hafnarfirði og Styrktarfélag lamaðra og fatlaðra
Starfsfólk Greiningar- og ráðgjafarstöðvar ríkisins buðu til móttöku og opins húss miðvikudaginn 8. september .
Tilefnið var stækkun húsnæðis stofnunarinnar og opnun nýs rýmis fagsviðs þroskahamlana .
Á dagskrá var ávarp félagsmálaráðherra , ávarp forstöðunanns Greiningarstöðvar og Bjöllukórinn lék undir stjórn Valgerðar Jónsdóttur .
Landssamtökin Þroskahjálp færðu stofnuninni gjöf .
Að lokinni dagskrá var gestum var boðið að ganga um húsið , hitta starfsfólk og kynnast fjölbreyttri starfsemi stofnunarinnar .
Í ávarpi félagsmálaráðherra í tilefni af opnun á viðbótarhúsnæði á Greiningarstöð kom fram , að unnið verði að því að koma starfsemi Greiningarstöðvar í jafnvægi á næstu fjórum árum .
Á þeim tíma þurfi að koma til 8 ný stöðugildi .
Fyrsta skrefið var stigið í þá átt á þessu fjárlagaári þegar stofnunin fékk 10 milljónir til aukinnar starfsemi í þeim tilgangi að stytta biðtíma að þjónustu hennar .
Vandann má rekja til þess að tilvísunum hefur fjölgað verulega á undanförnum árum m.a. vegna aukingar á greiningu á einhverfu og skyldum þroskaröskunum og aukinni ráðgjöf vegna grunnskólabarna .
Hún hefur haft í för með sér aukin verkefni stofnunarinnar og biðtími hefur vaxið svo ekki verði við unað .
Alls njóta um 500 börn þjónustu á Greiningar- og ráðgjafarstöð ríkisins á ári , en rúmlega 200 nýjar tilvísanir berast þangað árlega .
Starfsfólk Greiningar- og ráðgjafarstöðvar ríkisins buðu til móttöku og opins húss miðvikudaginn 8. september .
Tilefnið var stækkun húsnæðis stofnunarinnar og opnun nýs rýmis fagsviðs þroskahamlana .
Á dagskrá var ávarp félagsmálaráðherra , ávarp forstöðunanns Greiningar- og ráðgjafarstöðvar og Bjöllukórinn lék undir stjórn Valgerðar Jónsdóttur .
Að lokinni dagskrá var gestum var boðið að ganga um húsið , hitta starfsfólk og kynnast fjölbreyttri starfsemi fagsviðanna , eða fagsviði einhverfu og málhamlana , fagsviði skyn- og hreyfihamlana og fagsviði þroskahamlana .
Hlutverk Greiningarstöðvar er að tryggja að börn með alvarlegar þroskaraskanir sem geta leitt til fötlunar fái greiningu , ráðgjöf og önnur úrræði sem miða að því að draga úr afleiðingum röskunarinnar .
Í nýjum lögum um Greiningar- og ráðgjafarstöð sem tóku gildi í mars 2003 , er auk þess aukin áhersla á skyldur stofnunarinnar til að afla og dreifa þekkingu um þroskaraskanir barna og til rannsókna .
Verkefnum stofnunarinnar og tilvísunum þangað hefur fjölgað verulega á undaförnum árum .
Opnun nýs húsnæðis stuðlar að bættri þjónustu og að börnin og fjölskyldur þeirra fái notið þjónustu sem jafnast á við það besta sem þekkist meðal annarra þjóða .
Höskuldur Baldursson , bæklunarskurðlæknir , hefur lengi unnið með sérfræðingum Greiningar- og ráðgjafarstöðvar að eftirliti á börnum með hreyfihömlunum .
Hann hefur hitt börnin og fjölskyldur þeirra í móttökum , sem haldnar eru reglulega á Greiningarstöð , en hvert barn kemur á 6-12 mánaða fresti .
Höskuldur hefur gert bæklunaraðgerðir á mörgum þessara barna og samstarfið við hann verið ómetanlegt bæði fyrir börnin sjálf , foreldra þeirra og okkur fagfólkið á Greiningarstöðinni .
Höskuldi , sem varð sjötugur á árinu , voru þökkuð vel unnin störf í þágu hreyfihamlaðra barna á Greiningarstöðinni þann 17. ágúst .
Franskur faraldursfræðingur fjallar um geðraskanir barna
Einhverfugreiningum hefur fjölgað umtalsvert
GREINDUM tilfellum einhverfu hefur fjölgað umtalsvert undanfarin ár , eða allt að því tólffalt .
Prófessor Eric Fombonne
Ljósmynd RAX
GREINDUM tilfellum einhverfu hefur fjölgað umtalsvert undanfarin ár , eða allt að því tólffalt .
Stór hluti þessarar fjölgunar skrifast á nákvæmari og betri greiningaraðferðir sem nú standa fagfólki til boða , en vissan hluta fjölgunarinnar er erfitt að skýra öðruvísi en að einhverfa sé að færast í aukana vegna einhverra umhverfisþátta .
Þetta kom fram í fyrirlestri sem franski barnageðlæknirinn og prófessorinn Eric Fombonne hélt í Reykjavík en prófessor Fombonne , sem starfar við McGill-háskólann í Montréal , er heimsþekktur fyrir rannsóknir sínar og greinaskrif á sviði faraldsfræði .
Á sjöunda áratugnum greindust um fimm af hverjum tíu þúsund börnum með einhverfu , en í dag segir prófessor Fombonne þessa tölu komna upp í sextíu börn af hverjum tíu þúsund .
« Faraldursfræði einhverfu er viðkvæmt mál að fjalla um , en nýjustu tölur gefa til kynna mjög aukna tíðni einhverfu , » segir prófessor Fombonne og bætir við að fagfólk sé vissulega orðið betra í að greina og finna einhverfu , auk þess sem skilgreiningar á henni hafi víkkað , en ljóst sé að einhverfa sé nú orðin algengari en margir aðrir erfðasjúkdómar .
« Eftirspurn eftir þjónustu og meðferðarúrræðum fyrir einhverf börn hefur aukist til muna .
Það er mjög mikilvægt að anna þeirri eftirspurn og veita þessum börnum þá meðferð sem þau þurfa , því það er ljóst að hægt er að hafa mikil áhrif á framvindu einhverfunnar með réttri meðferð .
Þannig er hægt að spara gríðarlegan kostnað í framtíðinni , því ef hægt er að byrja að vinna snemma á einhverfunni með öflugri atferlismeðferð getur margt breyst til batnaðar hjá barninu og bæði barnið og fjölskylda þess verið í betri stöðu .
Við getum haft mikil áhrif á útkomu einhverfunnar .
Margir einhverfir geta orðið virkir þjóðfélagsþegnar ef einhverfan greinist snemma og farið er út í viðeigandi meðferð .
Það er ekki hægt að lækna einhverfu , en það er hægt að kenna einhverfum ýmsar leiðir til að lifa í samfélaginu . »
Snemmbúin greining og meðferð spara gríðarlega fjármuni
Prófessor Fombonne segir óljóst hvaða umhverfisáhrif , ef einhver , hafi áhrif á tíðni einhverfu og margar tilgátur hafi komið fram varðandi þungamálma og önnur efni í umhverfi .
« Þó hafa þau gögn sem við höfum undir höndum ekki enn rennt stoðum undir þær tilgátur . »
Í gær hélt prófessor Fombonne opinn fyrirlestur um geð- og þroskaraskanir leikskólabarni í stofu 101 í Lögbergi .
Hann segir þær hegðunar- , tilfinninga- og þroskaraskanir sem koma fram hjá börnum á leikskólaaldri geta haft skaðvænleg áhrif á aðlögun þeirra í skóla og samfélagi , sem og velferð fjölskyldna þeirra .
« Áður fyrr trúðu menn ekki að börn ættu við geðraskanir að stríða , en nú vitum við að á bilinu átta til tíu prósent barna á aldrinum tveggja til fimm ára eiga við geðraskanir að stríða , » segir prófessor Fombonne .
« Ef við náum að greina þessar raskanir nógu snemma getum við haft áhrif á farveg barnanna .
Það hefur sýnt sig að ef við náum að komast fyrir geðraskanirnar fyrir sjö ára aldurinn getur mjög góður árangur náðst , en eftir það fara raskanirnar að festast í sessi . »
Prófessor Fombonne segir hegðunarraskanir og mótþróahegðun eins og ofvirkni og athyglisbrest oft koma fram hjá börnum á leikskólaaldri , en þá sé einmitt auðveldast að komast fyrir þessar raskanir og hjálpa börnunum .
« Ef hægt er að vinna á þessum röskunum svona snemma er hægt að spara heilbrigðiskerfinu og félagslega kerfinu gríðarlegt fjármagn , því þessar raskanir geta ágerst mjög alvarlega og leitt til andfélagslegra persónuleika , » segir prófessor Fombonne að lokum .
Eric Fombonne , prófessor við McGill háskólann í Montréal í Kanada hélt fyrirlestur í fyrirlestrasal Íslenskrar erfðagreiningar við Sturlugötu , fimmtudaginn 10. júní n.k. kl. 17:00 í boði sjálfseignarstofnunarinnar Barnarannsókna , Umsjónarfélags einhverfra og Íslenskrar erfðagreiningar .
Eric Fombonne var um árabil lektor í barnageðlæknisfræðilegri faraldsfræði við Institute of Psychiatry í London áður en hann var ráðinn í prófessorstöðu við McGill háskólann í Montréal í Kanada árið 2002 .
Hann er heimsþekktur fyrir rannsóknir sínar og greinaskrif í faraldsfræði .
Nánari upplýsingar er að finna á vef : McGillháskóla
Styrktarsjóður Greiningar- og ráðgjafarstöðvar ríkisins var stofnaður 8. júní 1995 til minningar um Þorstein Helga Ásgeirsson , en þann dag hefði Þorsteinn Helgi orðið 5 ára gamall .
Hann lést 20. janúar 1995 .
Frumkvöðlar að stofnun sjóðsins voru móðurbræður Þorsteins Helga , þeir Gunnar , Sveinn og Guðmundur Hanssynir , en foreldrar hans , Magnea Hansdóttir og Ásgeir Þorsteinsson , lögðu sjóðnum einnig til stofnfé .
Skipulagsskrá hefur verið staðfest af Dómsmálaráðuneytinu .
Árlega veitt úr sjóðnum .
Markmið styrktarsjóðsins er að stuðla að aukinni þekkingu á þroskaröskunum og fötlunum barna með því að styrkja fagfólk til framhaldsmenntunar og rannsóknarstarfa .
Veitt er árlega úr sjóðnum á fæðingardegi Þorsteins Helga , þann 8. júní .
Hefur starfsfólk Greiningar- og ráðgjafarstöðvar ríkisins að jafnaði forgang að styrkjum úr sjóðnum .
Að þessu sinnu hlaut fagsvið hreyfi- og skynhamlana styrkinn , kr. 119 þúsund , til styrktar námsferð starfsfólks sviðsins á 16. ráðstefnu evrópusamtaka um fatlanir barna ( European Academy of Childhood Disability ) .
Ráðstefnan verður haldin í Edinborg í Skotlandi 7 .
-10. október 2004 og samanstendur af þriggja daga fjölbeyttri fræðsludagskrá um hinar ýmsu fatlanir .
María Játvarðardóttir og Þórunn Þórarinsdóttir veittu styrknum viðtöku fyrir hönd starfsmanna sviðsins .
Á myndinni eru Stefán Hreiðarsson forstöðumaður , María Játvarðardóttir félagsráðgjafi , Ásgeir Þorsteinsson formaður Styrktarsjóðsins og Þórunn Þórarinsdóttir iðjuþjálfi .
Sjóðnum hefur borist fjöldi framlaga , m.a. frá Foreldra- og styrktarfélagi Greiningar- og ráðgjafarstöðvar , starfsmannafélagi stofnunarinnar og einstökum starfsmönnum , auk framlaga frá ættingjum Þorsteins Helga heitins og annarra minningargjafa .
Athugið : Efnið er tilbúið til útprentunar .
Efni frá fyrirlesurum XIX .
vornámskeiðs Greiningarstöðvar : Fimmtudagur 13. maí
Frumgreining , greining , eftirfylgd : Hver , hvar , og hvernig ?
Stefán J. Hreiðarsson , forstöðumaður , Greiningarstöð .
Flutningur þjónustu til sveitarfélaga - ég kann , ég get , ég vil , ég skal .
Soffía Gísladóttir , félagsmálastjóri , Félags- og skólaþjónusta Þingeyinga .
Faraldsfræði raskana á einhverfurófi - er fjölgunin raunveruleg ?
Evald Sæmundsen , sálfræðingur , Greiningarstöð .
Helstu heimildir
Þroskahömlun og geðraskanir - nýjar áherslur : Tvöföld greining .
Dr. Tryggvi Sigurðsson , sálfræðingur , Greiningarstöð .
Nýir greiningar- og matslistar hegðunar .
Páll Magnússon , sálfræðingur , BUGL .
Nokkrar heimildir
Staða stöðlunar Wechsler greindarprófa á Íslandi .
Sigurgrímur Skúlason , sviðsstjóri , Námsmatsstofnun .
Flokkun fatlana og þroskaraskana - nýtt kerfi Alþjóðaheilbrigðismálastofnunar .
Valgerður Gunnarsdóttir , forstöðumaður , Heilsugæslan í Reykjavík .
Heilsa , hegðun og þroski íslenskra fimm ára barna - kynning á rannsókn .
Steingerður Sigurbjörnsdóttir , barnalæknir .
Föstudagur 14. maí
Orsakir þroskaraskana - rannsókn á erfðum einhverfu .
Kristleifur Kristjánsson , barnalæknir , Íslensk erfðagreining .
Nýjungar í fósturgreiningu .
Hildur Harðardóttir , kvensjúkdómalæknir , LSH .
Lyfjameðferð hegðunar - nýir valkostir .
Guðrún Guðmundsdóttir , barna- og unglingageðlæknir , BUGL .
Nýjungar í meðferð hreyfihamlana .
Solveig Sigurðardóttir , barnalæknir , Greiningarstöð .
Heildstæð leikskólastefna og börn með sérþarfir .
Erla Stefanía Magnúsdóttir , leikskólasérkennari , Fræðsluskrifstofa Kópavogs .
Samstarf um snemmtæka íhlutun í leikskólum : Þróunarverkefni .
Sigrún Kristjánsdóttir , þroskaþjálfi , Leikskólar Reykjavíkur .
Útdráttur úr erindi Þuríðar
Mat á gæðum þjónustu í snemmtækri íhlutun - EISAS matslisti .
Þuríður Pétursdóttir , sálfræðingur , Greiningarstöð
Kostnaður og ábati : Greining á atferlismeðferð fyrir börn með einhverfu .
Haukur Gylfason , MA í sálfræði , lektor í viðskiptafræði H.Í .
Hátt á þriðja hundrað þátttakenda munu sækja námstefnu um einhverfu leik og félagsfærni á Grand Hóteli dagana 15. og 16.apríl næst komandi .
Þátttakendur eru bæði fagfólk og foreldrar af öllu landinu .
Fyrirlesarar eru tveir danskir fræðimenn þau Jannik Beyer kennari og sálfræðingur og Lone Gammeltoft talmeinafræðingur .
Á undanförnum árum hefur fjöldi þeirra sem greinast með röskun á einhverfurófi aukist verulega .
Nýjar faraldsfræðilegar rannsóknir , sem gerðar hafa verið hér á landi sýna mikla fjölgun greindra tilvika .
Þannig greinast a.m.k. 20 börn í hverjum árgangi með einhverfu og skyldar raskanir .
Gríðarlegur áhugi og þörf hefur verið á fræðslu um kennslu- og meðferðarleiðir fyrir börn með einhverfu og fer sú þörf vaxandi eins og sjá má af þessari góðu þátttöku .
Á námstefnunni verður félagsfærnin í brennidepli .
Börn með einhverfu búa við skerta færni til félagslegra samskipta og er það stór hluti af fötlun þeirra .
Þau ná því ekki að nýta sér leik og samskipti til þroska að sama marki og önnur börn og þurfa markvissa þjálfun og stuðning til að efla félagsfærni sína .
Á námstefnunni verður fjallað um hvernig megi auka færni barna með einhverfu , við leik og í félagslegum samskiptum og hafa þannig áhrif á félagsþroska og hegðun .
Fyrirlesarar eru tveir danskir fræðimenn þau Jannik Beyer kennari og sálfræðingur og Lone Gammeltoft talmeinafræðingur .
Jannik hefur átt drjúgan þátt í stefnumótun skóla- og kennslumála vegna nemenda með einhverfu og skyldar raskanir í Danmörku .
Hann gegnir nú starfi forstöðumanns þekkingarsetursins um einhverfu « Videnscenter for Autisme » .
Lone starfar sem ráðgjafi við sérskóla fyrir börn á leik- og grunnskólaaldri sem greinst hafa með raskanir á einhverfurófi .
Þau hafa bæði áralanga reynslu í starfi og rannsóknum á sviði einhverfu og hafa haldið fjölda námskeiða og fyrilestra um raskanir á einverfurófi .
Námstefnan er ætluð fagfólki , foreldrum og öðrum þeim sem hafa áhuga á eða starfa með börnum með einhverfu og skyldar þroskaraskanir eða börnum með frávik í mál- og félagsþroska
Námstefnan er samstarfsverkefni Fræðsluskrifstofu Kópavogs , Fjölskyldudeildar Akureyrarbæjar , Umsjónarfélags einhverfra og Greiningar- og ráðgjafarstöðvar ríkisins .
Hún er haldið í tengslum við þróunarverkefni Greiningarstöðvar og Fræðsluskrifstofu Kópavogs sem hefur meðal annars hlotið styrk úr Styrktarsjóði Evrópuárs fatlaðra .
Ársfundur Byggðastofnunar 2006 14.6.2006
Síðastliðinn föstudag , þann 9. júní , var ársfundur Byggðastofnunar haldinn í Ólafsvík á Snæfellsnesi .
Á fundinum fóru fram hefðbundin ársfundarstörf .
Fundarstjóri var Kristinn Jónasson , bæjarstjóri í Snæfellsbæ .
Iðnaðarráðherra , Valgerður Sverrisdóttir , formaður stjórnar Byggðastofnunar , Herdís Sæmundardóttir og forstjóri Byggðastofnunar , Aðalsteinn Þorsteinsson , fluttu ræður sem aðgengilegar eru í heild hér að neðan .
Ársfundargestum var kynnt vinna sem í gangi er varðandi vatnsútflutning í stórum stíl frá Snæfellsbæ og sömuleiðis vinna sem í gangi er við að gera Snæfellsnes að vistvænu ferðamannasvæði .
Í almennum umræðum var vakin athygli á því að iðnaðarnefnd Alþingis gerði tillögu um nokkrar breytingar á þingsályktun um stefnumótandi byggðaáætlun fyrir árin 2006-2009 .
Voru þessar breytingartillögur allar í þá veruna að efla Byggðastofnun og auka hlutverk hennar í framkvæmd áætlunarinnar .
Alþingi samþykkti breytingartillögurnar samhljóða .
Byggðaáætlun 2006-2009 verður birt hér á síðunni jafnskjótt og skjalið liggur fyrir í endanlegri útgáfu hjá skrifstofu Alþingis .
Ávarp Valgerðar Sverrisdóttur , iðnaðar og viðskiptaráðherra - smella hér
Ávarp Herdísar Sæmundardóttur , stjórnarformanns Byggðastofnunar - smella hér
Ávarp Aðlasteins Þorsteinsson , forstjóra Byggðastofnun - smella hér
Ársfundur Byggðastofnunar 2006 7.6.2006
Ársfundur Byggðastofnunar 2006
verður haldinn föstudaginn 9. júní nk. í félagsheimilinu Klifi , Ólafsvík .
Fundurinn hefst kl. 10:00 og áætluð fundarlok eru kl. 13:00 .
Dagskráin verður sem hér segir :
Kl.
10:00 Setning fundarins , Herdís Sæmundardóttir , formaður stjórnar Byggðastofnunar .
Kl.
10:05 Valgerður Sverrisdóttir , ávarp iðnaðar- og viðskiptaráðherra .
Kl.
10:20 Herdís Sæmundardóttir , ræða formanns stjórnar Byggðastofnunar .
Kl.
10:40 Aðalsteinn Þorsteinsson , skýrsla forstjóra Byggðastofnunar .
Kl.
10:50 Umræður og fyrirspurnir .
Vaxtarbroddar og nýsköpun í atvinnulífi
Kl.
11:00 Snæfellsnes vistvænt ferðamannasvæði .
Róbert Arnar Stefánsson , forstöðumaður Náttúrustofu Vesturlands .
Kl.
11:20 Vatnsútflutningur frá Snæfellsbæ .
Birgir V. Halldórsson frá Icelandia .
Fundarstjóri verður Kristinn Jónasson , bæjarstjóri í Snæfellsbæ .
Að fundi loknum er ársfundargestum boðið að snæða hádegisverð í boði Byggðastofnunar .
Vinsamlega tilkynnið þátttöku með tölvupósti eða í síma eigi síðar en miðvikudaginn 8. júní nk.
Alþjóðleg ráðstefna á Sauðárkróki um upplýsingatækni 6.6.2006
Föstudaginn 16. júní verður haldin á Sauðárkróki alþjóðleg ráðstefna þar sem kynntar verða helstu niðurstöður NPP verkefnisins BIRRA ( Broadband in Rural and Remote Areas ) .
Á ráðstefnunni verður fjallað um uppbyggingu hins rafræna samfélags og hagnýtingu upplýsingatækninnar til eflingar búsetu .
Gerð verður grein fyrir áherslum þáttökulanda á sviði upplýsingatækni , aðferðafræði við greiningu á stöðu svæða ( eLadder ) , ásamt yfirliti yfir nýjustu tæknilausnir .
Gert er ráð fyrir að erlendir þátttakendur verði um 30 talsins og koma þeir frá Skotlandi , Svíþjóð , Finnlandi og Brussel .
Íslenskir þátttakendur í verkefninu auk Byggðastofnunar eru Póst og fjarskiptastofnun , IMG ráðgjöf , Síminn , Sveitarfélagið Skagafjörður , Ísafjarðarbær og verkefnið Upplýsingatækni í dreifbýli .
Frekari upplýsingar er að finna heimasíðu verkefnisins www.birraproject.net
Hægt er að skrá þátttöku í ráðstefnunni með því að smella hér
Árangursríkt alþjóðlegt samstarf á sviði byggðamála - NPP verkefnið 11.4.2006
Út er komin matsskýrsla IMG á þátttöku Íslands í Norðurslóðaáætlun Evrópusambandsins ( Northern Periphery Programme - NPP ) .
Stjórn NPP á Íslandi óskaði eftir því við IMG ráðgjöf að fyrirtækið kannaði og legði mat á gildi Norðurslóðaáætlunar ESB fyrir Ísland , framkvæmd hennar hér á landi og árangur af þátttöku , í þeim tilgangi að gera verkefnið öflugra og betra , væri slíkt mögulegt .
Í niðurstöðum IMG kemur fram að árangur af þátttöku sé ótvíræður og að það hafi verið farsæl ákvörðun íslenskra stjórnvalda að taka þátt í fjölþjóðasamvinnu af þessum toga .
Núverandi NPP-áætlun nær yfir tímabilið 2000-2006 og eru íslenskir aðilar þátttakendur í 27 alþjóðlegum verkefnum sem verður að telja afar góðan árangur , en það er sami fjöldi og í Noregi .
Heildarfjöldi íslenskra aðila sem kemur að þessum verkefnum beint eða óbeint , er um 2.500 manns víðsvegar að úr öllum landshlutum .
Á þeim 4 árum sem Ísland hefur verið þátttakandi í áætluninni hafa stjórnvöld varið til hennar samtals 108 milljónum króna , en mótframlög annarra innlendra aðila eru um 194 milljónir króna .
Þessir fjármunir hafa leitt til þátttöku í alþjóðlegum verkefnum sem samtals eru að upphæð 2,4 milljarðar .
Með framlagi íslenskra stjórnvalda hefur því í raun tekist að 20-falda fjármagn til verkefna með þátttöku annarra aðila , aðallega erlendis , sem verður að telja afar góðan árangur .
Í skýrslunni kemur fram að áætlunin hafi í heild m.a. stuðlað að auknum ávinningi með auknu flæði þekkingar , fjármagns og tækni til landsins , samhliða uppbyggingu alþjóðlegra tengslaneta og samstarfs aðila á milli landa .
Þetta hefur aukið samkeppnishæfni , styrkleika og tækifæri þátttökuaðila ekki síst á landsbyggðinni á innlendum sem alþjóðlegum vettvangi .
Árið 2002 var tillaga til þingsályktunar um stefnu í byggðamálum fyrir árin 2002 - 2005 samþykkt á Alþingi , sem byggðist á stefnumörkun stjórnvalda og áherslum iðnaðar- og viðskiptaráðherra Valgerðar Sverrisdóttur .
Í þingsályktuninni var kveðið á um aukið alþjóðlegt samstarf , m.a. í þeim tilgangi að auka markvisst þátttöku atvinnulífs og stofnana á landsbyggðinni í alþjóðlegum samstarfsverkefnum .
Ein af aðgerðunum gekk út á þátttöku í Norðurslóðaáætlun ESB og varð Ísland formlegur þátttakandi í því samstarfi á miðju ári 2002 .
Landsskrifstofa NPP er staðsett hjá Byggðastofnun .
Áætlunin nær til norðlægra svæða í Finnlandi , Svíþjóð , Noregi og Skotlandi , en einnig til Grænlands , Færeyja og Íslands .
Sum verkefni áætlunarinnar ná einnig til annarra landa s.s. Kanada , Bandaríkjanna ( Alaska ) og Rússlands .
Meginmarkmið áætlunarinnar er að stuðla að eflingu atvinnu- og efnahagslífs svæða og byggða með svipaðar aðstæður , með samstarfsverkefnum yfir landamæri á milli einstaklinga , fyrirtækja , stofnana og skóla í þessum landshlutum .
Með verkefnunum er reynt að koma í veg fyrir að landamæri þjóðríkja sé hindrun í samstarfi og framþróun byggða og atvinnulífs með það að markmiði að tækifæri og styrkleikar svæðanna fái notið sín sem best .
Verkefnin innan NPP skapa mikilvæg tengsl og þekkingu sem byggja á alþjóðlegri samvinnu og framtaki einstaklinga , fyrirtækja og stofnana .
Stjórn NPP á Íslandi skipa : Baldur Pétursson frá iðnaðarráðuneyti sem er formaður , Herdís Sæmundardóttir frá Byggðastofnun og Pétur Snæbjörnsson , Reynihlíð , Mývatnssveit , en starfsmaður hennar er Þórarinn Sólmundarson , Byggðastofnun .
NPP heyrir undir iðnaðar- og viðskiptaráðuneytið en Byggðastofnun rekur skrifstofu NPP á Íslandi .
Nánari upplýsingar veitir Þórarinn Sólmundarson .
Á heimasíðu Byggðastofnunar má finna nánari upplýsingar .
Lesa skýrslu IMG
Stefnt að stofnun Nýsköpunarmiðstöðvar Íslands
Framsæknar tæknirannsóknir , nýsköpun og atvinnuþróun fyrir allt landið 28.3.2006
Fréttatilkynning frá Iðnaðar- og viðskiptaráðuneytinu
Stuðningskerfi nýsköpunar og atvinnuþróunar stokkað upp og Nýsköpunarmiðstöð Íslands stofnuð
Þekkingarsetur sett á laggir víða um land
Nýtt Vísinda- og nýsköpunarráð mótar samræmda atvinnuþróunar- og byggðastefnu
Valgerður Sverrisdóttir iðnaðar- og viðskiptaráðherra leggur á næstu dögum fram á Alþingi stjórnarfrumvarp til laga um Nýsköpunarmiðstöð Íslands sem ríkisstjórnin hefur samþykkt að hennar frumkvæði og miðar við að lögfest verði fyrir þinglok í vor .
Gert er ráð fyrir umfangsmikilli uppstokkun í opinberu stuðningskerfi nýsköpunar og atvinnuþróunar á vegum iðnaðar- og viðskiptaráðuneytis með því að sameina starfsemi Byggðastofnunar , Iðntæknistofnunar og Rannsóknastofnunar byggingariðnaðarins í Nýsköpunarmiðstöð Íslands með höfuðstöðvar á Sauðárkróki .
Áfram verður öflug tæknirannsókna- og frumkvöðlastarfsemi í Keldnaholti í Reykjavík .
Þekkingarsetur víða um land , þar með talin sjálf Nýsköpunarmiðstöðin , verða drifkraftar nýsköpunar og atvinnuþróunar .
Þar tengist saman starfsemi háskóla , rannsóknastofnana , þekkingarfyrirtækja og sprota- og nýsköpunarfyrirtækja til eflingar staðbundinni atvinnuþróun um allt land .
Lögð verður áhersla á öflug þekkingarsetur í tengslum við Háskólasetur Vestfjarða á Ísafirði , Þekkingarnet Austurlands á Egilsstöðum og Háskólann á Akureyri .
Hér er mörkuð framsækin nýsköpunar- , atvinnu- og byggðaþróunarstefna og jafnframt stuðlað að hagræðingu í ríkisrekstri með því að fækka opinberum stofnunum og sjóðum sem í mörgum tilvikum eru að fást við svipuð verkefni .
Skapaðar eru forsendur fyrir því að nýta fjármuni á markvissari hátt en áður og stuðlað er að meiri samhæfingu með breytingu á lögum um Vísinda- og tækniráð og breytingu á lögum um Nýsköpunarsjóð atvinnulífsins samhliða lagasetningu um Nýsköpunarmiðstöð Íslands .
Þannig er gert ráð fyrir að færa atvinnu- og byggðamál á vettvang Vísinda- og tækniráðs og nefna það jafnframt Vísinda- og nýsköpunarráð .
Vísinda- og tækniráð varð til með lögum á árinu 2003 með það að markmiði að móta og samræma opinbera stefnu varðandi vísindi , tækniþróun og nýsköpun .
Með því að setja atvinnu- og byggðamál undir nýtt Vísinda- og nýsköpunarráð verða þessir málaflokkar á ábyrgð fleiri ráðuneyta og ríkisstjórnarinnar í heild þar sem forsætisráðherra er formaður ráðsins .
Iðnaðar- og viðskiptaráðherra skipar forstjóra Nýsköpunarmiðstöðvar Íslands fyrir 1. ágúst 2006 og felur honum að undirbúa framkvæmd væntanlegra laga .
Starfsmönnum Byggðastofnunar , Iðntæknistofnunar og Rannsóknastofnunar byggingariðnaðarins verða boðin störf hjá Nýsköpunarmiðstöð Íslands .
Þetta verkefni í heild sinni er eitt hið umfangsmesta sem unnið hefur verið að um árabil á vettvangi iðnaðar- og viðskiptaráðuneytisins .
Það byggist á starfi stjórnskipaðra nefnda og starfshópa undanfarin misseri og vinnu í ráðuneytinu sjálfu .
Fulltrúar stjórnvalda kynntu sér meðal annars reynslu Skota , Íra og Finna af því að móta opinbera atvinnuþróunarstefnu og framfylgja henni .
Þar má meðal annars nefna sérstaklega þekkingu og reynslu Finna af því að setja á laggir þekkingarsetur , klasa og tæknigarða .
Hugmyndin sem býr að baki fyrirliggjandi lagafrumvörpum hefur verið kynnt skipulega undanfarnar vikur fyrir fulltrúum ýmissa stofnana og samtaka sem hagsmuna eiga að gæta .
Hún hefur víðast hvar fengið afar góðan hljómgrunn , meðal annars hjá Samráðsnefnd vísinda- og tækninefnda .
Þess má raunar geta að Vísinda- og tækniráð hafði á sínum tíma tekið undir tillögu um að sameina Iðntæknistofnun og Rannsóknastofnun byggingariðnaðarins og beint því til ríkisstjórnarinnar að endurskipuleggja opinberar rannsóknastofnanir og tengja starfsemina betur háskólum og atvinnulífi landsins .
Því má segja að iðnaðar- og viðskiptaráðuneytið hafi tekið Vísinda- og tækniráð á orðinu og afrakstur þess starfs lítur nú dagsins ljós .
Nýtt stuðningskerfi nýsköpunar og atvinnuþróunar
Nýsköpunarmiðstöð Íslands tekur formlega til starfa á Sauðárkróki 1. janúar 2007 Nýsköpunarmiðstöðin :
verður til með sameiningu Iðntæknistofnunar , Byggðastofnunar og Rannsóknastofnunar byggingariðnaðarins .
verður eitt af mörgum , nýjum þekkingarsetrum landsins og þangað liggja mikilvægir þræðir tæknirannsókna , rannsókna í háskólum og háskólasetrum og þróunarstarfsemi á vegum fyrirtækja .
verður miðstöð upplýsinga og leiðsagnar fyrirtækja og einstaklinga við nýsköpun .
stuðlar að framförum í atvinnulífinu með því að miðla þekkingu og styðja starf frumkvöðla og starfsemi sprota- og nýsköpunarfyrirtækja .
eflir samstarf rannsóknastofnana , háskóla og fyrirtækja og tengsl þeirra við atvinnuþróunarfélög .
stundar eigin rannsóknir , tækniþróun , greiningu , prófanir og vottun .
fjallar um búsetuskilyrði og atvinnulíf með það að markmiði að auka samkeppnishæfni fyrirtækja og treysta byggð í landinu .
fjármagnar verkefni sem varða atvinnumál og lífskjör , til dæmis svokallaða vaxtarsamninga ( samstarfsverkefni hins opinbera og einkaaðila um uppbyggingu atvinnulífs á tilteknum landssvæðum ) .
Þekkingarsetrin ættu að geta orðið drifkraftar í nýsköpun og atvinnuþróun á viðkomandi svæðum .
Í fyrstu er einkum horft til slíkrar uppbyggingar á Ísafirði , Akureyri og Egilsstöðum .
Ástæðan er annars vegar sú að eitt af markmiðum byggðaáætlunar stjórnvalda er einmitt að styrkja þessa byggðakjarna sérstaklega í sínum landshlutum og hins vegar vegna þess að á öllum stöðunum þremur er nú þegar til vísir að þekkingarsetri ( Háskólasetur Vestfjarða , Þekkingarnet Austurlands og Rannsókna- og nýsköpunarhúsið á Akureyri ) .
Aðstæður á fjármagnsmarkaði eru gjörbreyttar og möguleikar fyrirtækja allt aðrir en áður til að afla fjár til fjárfestinga , þróunar , skipulagsbreytinga og rekstrar .
Erfitt getur hins vegar verið áfram að afla fjár til nýsköpunar , tækniþróunar , frumkvöðlastarfsemi af ýmsu tagi og til atvinnustarfsemi á landsbyggðinni .
Það getur bitnað hvað mest á þekkingarfyrirtækjum og smáfyrirtækjum , starfsemi sem einmitt er ætlast til að stuðli að hagvexti og atvinnusköpun í framtíðinni .
Stuðningur stjórnvalda er því og verður mikilvægur .
Í nýju stjórnskipulagi atvinnuþróunar á vegum iðnaðar- og viðskiptaráðuneytis er gert ráð fyrir að þrír sjóðir hafi skilgreint hlutverk við að fjármagna nýsköpun og atvinnuþróun :
Tækniþróunarsjóður verður vistaður hjá Nýsköpunarmiðstöð Íslands .
Hann styrkir áfram og fjármagnar meðal annars tækniþróun og tengdar rannsóknir , uppbyggingu sprotafyrirtækja , átaksverkefni og önnur verkefni á vegum einstaklinga og smáfyrirtækja .
Átak til atvinnusköpunar verður sameinað Tækniþróunarsjóði .
Nýr Byggðasjóður verður vistaður hjá Nýsköpunarmiðstöð Íslands og veitir fyrirtækjum á landsbyggðinni ábyrgðir vegna lána .
Ekki er gert ráð fyrir að Byggðasjóður fái bein fjárframlög úr ríkissjóði heldur standi undir starfsemi sinni með tekjum af ábyrgðargjöldum og fjármagnstekjum af eigin fé .
Nýsköpunarsjóður atvinnulífsins verður áfram veigamikill þáttur í stuðningskerfi atvinnulífsins og frumfjárfestir í sprota- og nýsköpunarfyrirtækjum .
Sjóðurinn tekur mið af stefnu Vísinda- og nýsköpunarráðs í starfsemi sinni .
Þá er kveðið á um heimild til handa sjóðnum til að taka þátt í samlagssjóðum og samlagshlutafélögum með ráðstöfun fjármuna sem til hans renna af söluandvirði Símans .
Hér er um að ræða 1.500 milljónir króna sem renna til sjóðsins á árunum 2007 til 2009 .
Auk þess fékk sjóðurinn 1.000 milljónir króna í árslok 2005 til að fjárfesta í sprota- og nýsköpunarfyrirtækjum .
Ólík héruð - ólík áhrif 21.3.2006
Nánari upplýsingar um dagskrána má nálgast hér
Niðurstöður nefndar um velferðarþjónustu í dreifbýli 2.3.2006 Þann 24. febrúar kynnti félagsmálaráðherra í ríkisstjórn niðurstöðu nefndar um velferðarþjónustu í dreifbýli .
Nefndin var skipuð af félagsmálaráðherra vorið 2004 .
Tilefni skipunarinnar var ályktun búnaðarþings árið 2002 þar sem skorað var á félagsmálaráðherra að « skipa nefnd sem hafi það að markmiði að kanna aðstöðumun íbúa innan sveitarfélaga og beiti sér fyrir því að íbúar hvers sveitarfélags eigi sem líkastan aðgang að þeirri þjónustu sem veitt er » .
Í nefndinni áttu sæti fulltrúar félagsmálaráðuneytis , landbúnaðarráðuneytis , heilbrigðis- og tryggingamálaráðuneytis , menntamálaráðuneytis , Sambands íslenskra sveitarfélaga og Bændasamtaka Íslands .
Starfsmaður nefndarinnar var frá Byggðastofnun .
Nefndin ákvað að gera úttekt í nokkrum sveitarfélögum þar sem bæði væri að finna dreifðar byggðir og þéttbýli .
Eftirtalin sveitarfélög tóku þátt : Rangárþing eystra , Húnaþing vestra , Sveitarfélagið Skagafjörður , Akrahreppur , Akureyrarkaupstaður og 10 sveitarfélög í Þingeyjarsýslum sem voru Aðaldælahreppur , Skútustaðahreppur , Þingeyjarsveit , Tjörneshreppur , Húsavíkurbær , Kelduneshreppur , Öxarfjarðarhreppur , Raufarhafnarhreppur , Svalbarðshreppur og Þórshafnarhreppur .
Akureyrarkaupstaður var tekinn til samanburðar sem stórt bæjarfélag með umfangsmikla velferðarþjónustu .
Nefndin komst að þeirri niðurstöðu að margt sé í ágætu lagi hvað varðar aðgang að þjónustu en annað megi betur fara .
Í niðurstöðum í hnotskurn á bls. 8-11 í skýrslunni má sjá á hvaða sviðum helst er að finna mun milli dreifbýlis og þéttbýlis .
Tillögur nefndarinnar eru eftirfarandi :
Einstaklingsmiðuð þjónusta í dreifðustu byggðum
Lagt er til að félagsþjónusta í dreifbýli , þar sem ekki verður komið við almennum úrræðum , verði útfærð sérstaklega og einstaklingsmiðuð á hverjum stað .
Nefndin leggur jafnframt til að félagsþjónusta sveitarfélaga í dreifbýli verði styrkt með áherslu á að félagsleg heimaþjónusta og aðgengi aldraðra / fatlaðra að dagvistun verði bætt , meðal annars með bættri akstursþjónustu .
Samhliða er nauðsynlegt að samþætta hjúkrunarlega og félagslega heimaþjónustu svo sem kostur er .
Bættar samgöngur
Nefndin leggur til að samgöngur í dreifbýli verði bættar , sérstaklega með úrbótum á tengivegum .
Aukin áhersla verði á að reglur um verkaskiptingu ríkis og sveitarfélaga um viðhald vega og snjómokstur verði endurskoðaðar dreifðum byggðum til hagsbóta .
Bætt fjarskipti og aðgangur að upplýsingasamfélaginu
Nefndin leggur til að aðgangur dreifðra byggða að fjarskiptaþjónustu verði bættur þannig að íbúar dreifbýlis eigi sama aðgang að háhraða gagnaflutningi og íbúar í þéttbýli .
Lögð er áhersla á að farsímasamband nái til allra í dreifðum byggðum .
Gjaldskrá vegna alþjónustunnar verði sú sama í dreifbýli og þéttbýli .
Nánari upplýsingar má finna á heimasíðu félagsmálaráðuneytis , www.felagsmalaraduneyti.is
Ársreikningur Byggðastofnunar 2005 27.2.2006 Hreinar vaxtatekjur námu 140.458 þús. kr. miðað við 269.180 þús. kr. árið 2004 .
Rekstrartekjur námu 404.461 þús. kr. og rekstrargjöld að meðtölum framlögum í afskriftarreikning útlána og niðurfærsla hlutafjár nam 817.112 þús. kr.
Framlög í afskriftarreikning útlána og niðurfært hlutafé nam 340.635 þús. kr.
Tap ársins nam því 272.193 þús. kr. miðað við 385.463 þús. kr. tap árið 2004 .
Eigið fé Byggðastofnunar nam 1.041.789 þús. kr. eða 8,87% af niðurstöðu efnahagsreiknings .
Eiginfjárhlutfall stofnunarinnar samkvæmt lögum um fjármálafyrirtæki er 8,20% .
Samkvæmt ákvæðum laga nr. 161/2002 um fjármálafyrirtæki skal eigið fé lánastofnunar á hverjum tíma eigi nema lægri fjárhæð en sem svara 8% af áhættugrunni .
Varanlegir rekstrarfjármunir Byggðastofnunar voru 7,85% af eigin fé .
Útlán í lok árs 2005 námu 9.019.762 þús. kr. og hafa lækkað um 1.366.979 þús. kr. frá lok árs 2004 .
Skuldir Byggðastofnunar námu 10.696.867 þús. kr. og hafa lækkað um 2.497.874 þús. kr. frá árinu 2004 .
Veittar ábyrgðir utan efnahagsreiknings voru um áramótin 398.912 þús. kr.
Á árinu voru lánasafn og fullnustueignir Atvinnutryggingardeildar Þróunarsjóðs sjávarútvegsins keyptar af sjóðnum .
Gengið var frá samkomulagi við Lífeyrissjóð starfsmanna ríkisins um uppgjör á lífeyrisskuldbindingum stofnunarinnar á árinu .
Byggðastofnun er með skrifstofu sína á Sauðárkróki .
Í lok árs störfuðu 21 starfsmaður hjá Byggðastofnun .
Nálgast má ársreikning Byggðastofnunar með því að smella hér .
NORA auglýsir eftir umsóknum um verkefnastyrki 2006 21.2.2006
NORA hefur auglýst eftir umsóknum um styrki til samstarfsverkefna á milli Íslands og hinna NORA landanna þ.e. Grænlands , Færeyja og Noregs .
Árlega eru veittir styrkir til verkefna sem stuðla að auknu samstarfi og yfirfærslu þekkingar í atvinnulífi á milli landanna á eftirtöldum sviðum :
Auðlindir sjávar
Verkefni sem stuðla á sjálfbæran hátt að nýtingu auðlinda sjávar , eldi sjávardýra og sjávarvöruframleiðslu til manneldis og tengdra greina .
Ferðamál
Verkefni sem stuðla að sjálfbærri þróun náttúru- og menningartengdrar ferðaþjónustu í löndunum .
Upplýsingatækni
Verkefni sem stuðla að hagnýtingu upplýsingatækni á svæðinu
Annað samstarf
Verkefni sem efla fámenn byggðarlög í löndunum .
Fjárstyrkir verða helst veittir fyrirtækjum , einum eða í samstarfi við rannsóknar og þróunarstofnanir .
Styrkir eru veittir til að koma á tengslanetum , til rannsóknatengdra forverkefna og aðalverkefna t.d. innan Norðurslóðaáætlunarinnar ( NPP ) .
Umsóknir sem fela í sér samstarf við fyrirtæki og stofnanir í norður Skotlandi og á austurströnd Kanada eru eftirsóknarverðar .
Styrki er lengst unnt að veita til 3 ára og aðeins sem hluti af heildarfjármögnun verkefnis , gegn mótframlagi viðkomandi aðila .
Umsóknir skula fela í sér samstarf á milli tveggja Nora landa eða fleiri .
Umsóknarfrestur er til 3. apríl næstkomandi og skal þeim skilað á dönsku , norsku eða sænsku .
Hægt er að opna umsóknareyðublað til útprentunar með því að smella hér .
( pdf-skjal ) og skulu umsóknir berast til NORA , Nordisk Atlantssamarbeide , Bryggjubakki 12 , Box 259 , FO-110 Tórshavn
Frekari upplýsingar um styrki Nora veitir Þórarinn Sólmundarson hjá Byggðastofnun
Styrkir til atvinnumála kvenna árið 2006 16.2.2006
Gengur þú með viðskiptahugmynd í maganum ?
Vinnumálastofnun / Félagsmálaráðuneyti auglýsir styrki til atvinnumála kvenna árið 2006 .
Heildar fjárhæð til úthlutunar er 25.000.000 .
Umsóknarfrestur er til 20. mars 2006
Athugið að eingöngu er tekið við umsóknum á rafrænu formi .
Við styrkúthlutun verður eftirfarandi haft að leiðarljósi :
· Styrkhæf verkefni skulu vera í eigu kvenna ( a.m.k. 50% ) og stjórnað af konum .
· Verkefnið feli í sér atvinnusköpun til frambúðar .
· Um nýnæmi sé að ræða .
· Viðskiptahugmynd sé vel útfærð , markmið séu skýr og leiðirnar að þeim .
· Verkáætlun sé raunhæf .
· Kostnaðar og tekjuáætlun sé vönduð , skýr og trúverðug .
· Að verkefnið sé arðbært .
· Allar atvinnugreinar standa jafnt að vígi við val .
· Konur á Íslandi geta sótt um þennan styrk .
· Að verkefnið skekki ekki samkeppnisstöðu á vinnumarkaði .
· Veittir verða stofnstyrkir og þróunarstyrkir .
o Stofnstyrkir eru styrkir til stofnunar fyrirtækis og kaupa á vélum og tækjum .
o Þróunarstyrkir eru veittir til hönnunar , þróunar og markaðssetningar .
Styrkir nemi að jafnaði 500.000 - 1.000.000 kr.
Framlag ríkisins til þeirra sem styrk hljóta nemur 50% af framlögðum styrkhæfum kostnaði .
Vinsamlega athugið að ekki eru veittir styrkir til :
Ekki eru veittir styrkir til verkefna þar sem styrkveiting gæti skekkt samkeppnisstöðu gagnvart aðila í hliðstæðum atvinnurekstri
Ekki eru veittir rekstrarstyrkir .
Ekki eru veittir styrkir til listiðnaðar en tekið er tillit til nytjalistar .
Ekki eru veittir styrkir til afmarkaðra verkefna sem ekki eru atvinnuskapandi til frambúðar .
Ekki eru veittir styrkir til verkefna sem njóta greiðslna úr almannatryggingakerfinu .
Ekki eru veittir styrkir til menntunar .
Ekki eru veittir styrkir til húsnæðis eða endurbóta á húsnæði .
Umsækjendum er eindregið ráðlagt að leita rágjafar við gerð umsóknar .
Atvinnuráðgjafar atvinnuþróunarfélaga veita ráðgjöf og upplýsingar við gerð umsókna :
Atvinnuþróunarfélag Vestfjarða ( www.atvest.i s ) Atvinnuþróunarfélag Norðurlands vestra ( www.ssnv.i s ) Atvinnuþróunarfélag Eyjafjarðar ( www.afe.i s ) Atvinnuþróunarfélag Þingeyinga ( www.atthing.i s ) Þróunarstofu Austurlands ( www.austur.i s ) Atvinnuþróunarsjóð Suðurlands ( www.sudur.i s ) Samtök sveitarfélaga á Suðurnesjum ( www.sss.i s ) Atvinnuráðgjöf Vesturlands ( www.ssv.i s )
Einnig er bent á Impru nýsköpunarmiðstöð en þar er boðið upp á handleiðslu fyrir frumkvöðla og fyrirtæki .
Á heimsíðu Impru er einnig hægt að nálgast ýmiskonar fræðsluefni um stofnun og rekstur fyrirtækja .
Umsóknarferli
Umsóknir eru sendar inn rafrænt af heimasíðu Vinnumálastofnunar fyrir 20. mars .
Sérstök ráðgjafanefnd á vegum félagsmálaráðherra fer yfir umsóknir og leggur tillögur sínar fyrir félagsmálaráðherra .
Sé umbeðnum gögnum ekki skilað fyrir auglýstan umsóknarfrest eða umsókn er ófullnægjandi , áskilur ráðgjafahópurinn sér rétt til að hafna umsóknum á þeim forsendum .
Stefnt er að því að ákvarðanir um styrkveitingar liggi fyrir um miðjan maí .
Öllum umsóknum verður svarað skriflega .
Um styrki til atvinnumála kvenna
Frá árinu 1991 hefur sérstöku fjármagni verið veitt til eflingar atvinnumála kvenna og hefur félagsmálaráðuneyti annast þessar styrkveitingar .
Frá árinu 1997 hefur Vinnumálastofnun annast umsýslu með verkefninu .
Tilgangur styrkveitinganna er einkum að :
auka fjölbreytni í atvinnulífi viðhalda byggð um landið og efla atvinnutækifæri á landsbyggðinni auðvelda aðgang kvenna að fjármagni draga úr atvinnuleysi meðal kvenna
Sérstakur ráðgjafahópur fer yfir umsóknir og leggur tillögur sínar fyrir félagsmálaráðherra .
Upplýsingar veitir Líney Árnadóttir , Svæðisvinnumiðlun Norðurlands vestra
Umsóknareyðublað og nánari upplýsingar er að finna á heimasíðu Vinnumálastofnunar
Hugmyndasamkeppni um þjóðgarðsafurð í ríki Vatnajökuls 23.1.2006
Efnt hefur verið til hugmyndasamkeppni um þjóðgarðsafurð í ríki Vatnajökuls .
Að samkeppninni stendur NEST-verkefnið á Íslandi en NEST stendur fyrir Northern Environment for Sustainable Tourism , eða þróun sjálfbærrar ferðaþjónustu á norðurslóðum .
Verkefnið á Íslandi nær til Sveitarfélagsins Hornafjarðar og Skaftárhrepps en auk sveitarfélaganna tveggja standa að því Háskólasetrið á Hornafirði , Þróunarstofa Austurlands , Atvinnuþróunarsjóður Suðurlands , Skaftafellsþjóðgarður og fjölmargir ferðaþjónustuaðilar á svæðinu .
Markmið með NEST verkfeninu er að nýta til framþróunar þau tækifæri sem felast í búsetu í nágrenni þjóðgarða og verndarsvæða .
Þátttökuskilyrði í hugmyndasamkeppninni um þjóðgarðsafurð í ríki Vatnajökuls er að afurðin tengist áðurnefndum tveimur sveitarfélögum , þ.e. hafi beina og augljósa tengingu við náttúru eða mannlíf á svæðinu á hugmyndalegan hátt eða með notkun hráefnis .
Afurðin þarf að vera markaðsvæn þannig að hægt sé að kynna hana innan sem utan NEST svæðisins á Íslandi .
Hún skal vera gæðaframleiðsla og einstök á einhvern hátt .
Hugmyndasamkeppnin stendur til 15. apríl 2006 og fær sigurvegari 2500 evrur í verðlaun , eða tæplega 190 þúsund krónur .
Koli þjóðgarðurinn í Finnlandi , sem tekur þátt í NEST verkefninu veitir fyrstu verðlaun í hverju þátttökulandi .
Önnur verðlaun eru klr. 80.000 , veitt af fyrirtækjum í sveitarfélaginu Hornafirði og þriðju verðlaun , kr. 40.000 , eru veitt af fyrirtækjum í Skaftárhreppi .
Frekari upplýsingar um samkeppnina má lesa hér .
Mikil tækifæri með Vatnajökulsþjóðgarði
Eins og áður segir er NEST fjölþjóðaverkefni innan Norðurslóðaáætlunar Evrópusambandsins og er verkefninu hér á landi stýrt af Háskóla Íslands og eru þátttökulöndin Ísland , Svíðþjóð , Finnland og Skotland .
Nú í janúar var haldið málþing á Höfn í Hornafirði á vegum NEST og kom þar fram að á áðurnefndu svæði sem verkefnið tekur til er samstaða og mikill áhugi meðal ferðaþjónustuaðila á því .
Sömuleiðis eru sveitarstjórnir virkar í þátttöku , sem og fyrirtæki og rekstraraðila og skapast hefur góð samvinna milli NEST verkefnisins og ferðaþjónustuklasans hjá Frumkvöðlasetri Austurlands , sem skilað hefur afurðum sem brátt verða tilbúnar til markaðssetningar .
Stella Sigfúsdóttir , verkefnisstjóri NEST á Höfn , segir á heimasíðu sveitarfélagsins Hornafjarðar að mikil tækifæri felist í stofnun Vatnajökulsþjóðgarðs .
« Hér höfum við , nánast á hlaðinu hjá okkur , þjóðgarð sem senn mun senn verða stærsti þjóðgarður í Evrópu , hvorki meira né minna , svo ekki sé minnst á stærsta jökul Evrópu .
Því er geysilega mikilvægt að viðhalda og auka þá miklu samstöðu og þekkingu sem hér er fyrir hendi , til þess að vinna í sameiningu að þróun væntanlegs Vatnajökulsþjóðgarðs .
Þar gefur NEST verkefnið mikla möguleika , bæði varðandi þróun og markaðssetningu á sjálfbærri ferðaþjónustu og að auki einstakt tækifæri til sameiginlegrar markaðssetningar að hluta til með öðrum þjóðum í verkefninu sem eru að vinna að sömu markmiðum og við hér .
Þau markmið felast fyrst og fremst í því , að nýta einstakar náttúruperlur , þjóðgarða og friðlýst svæði til tekjuöflunar í nútíð , en skila þeim að sama skapi óspjölluðum til komandi kynslóða .
Því eru náttúruverndarsjónarmið , stjórnun ferðamennsku og rannsóknir á þolmörkum fyrir ágangi ferðafólks höfð að leiðarljósi , til þess að stuðla að og viðhalda sjálfbærri ferðaþjónustu , » segir Stella .
Boðað til ráðstefnu um ríki Vatnajökuls
Meðal næstu verkefna NEST hér á landi er að efna til fjölþjóðlegrar ráðstefnu í ríki Vatnajökuls með þátttöku allra NEST landanna og annarra sem áhuga hefðu á ráðstefnunni .
Stofnun Náttúrulífsskóla verður þema þeirrar ráðstefnu en það er einmitt þema Íslands innan NEST .
« Með þessari ráðstefnu skapast einstakt tækifæri til þess að vekja athygli á ríki Vatnajökuls og þeim sveitarfélögum og ferðaþjónustuaðilum sem þar starfa ötullega að uppbyggingu sjálfbærrar og fjölbreyttrar ferðaþjónustu í og við stækkaðan Skaftafellsþjóðgarð og í framtíðinni Vatnajökulsþjóðgarð , » segir Stella Sigfúsdóttir , verkefnissjóri NEST .
Heimasíða sveitarfélagsins Hornafjarðar
Tvö ný verkefni innan Norðurslóðaáætlunarinnar ( NPP ) með íslenskri þátttöku 10.1.2006
Vorið 2002 gerðust Íslendingar aðilar að Norðurslóðaáætlun ESB NPP ( Northern Periphery Programme ) .
Áætlunin nær til norðlægra svæða í Finnlandi , Svíþjóð , Noregi og Skotlandi , en einnig til Grænlands , Færeyja og Íslands .
Meginmarkmið áætlunarinnar er að stuðla að eflingu atvinnu- og efnahagslífs svæða og byggða með svipaðar aðstæður , með samstarfsverkefnum yfir landamæri á milli einstaklinga , fyrirtækja og stofnana í þessum landshlutum .
Reynt er að koma í veg fyrir að landamæri þjóðríkja sé hindrun í samstarfi og framþróun byggða og atvinnulífs með það að markmiði að tækifæri og styrkleikar svæðanna fái notið sín sem best .
Verkefnin innan NPP skapa mikilvæg tengsl og þekkingu sem byggja á alþjóðlegri samvinnu og framtaki .
Áætlunin er rekin á svipuðum forsendum og rannsóknaráætlanir innan EES-samningsins , þar sem umsóknir keppa í gæðum um það fjármagn sem til ráðstöfunar er .
Með aukinni alþjóðavæðingu er sífellt mikilvægara að vinna að alþjóðlegum verkefnum til að auka samkeppnishæfni byggða og atvinnulífs .
Framlag íslenskra stjórnvalda til áætlunarinnar eru 25 milljónir á ári til ársins 2006 .
Heildarfjármagn áætlunarinnar er um 5 milljarðar íslenskra króna fyrir árin 2001-2006 .
Einstök verkefni fá síðan stuðning , eftir mat sérfræðinga frá öllum aðildarlöndunum og er stuðningur háður a.m.k. 40% - 50% mótframlagi umsóknaraðila , þó að hámarki 70.000 Evrur hvað íslensk verkefni varðar .
Úthlutun NPP í desember 2006
Þann 15. desember 2005 fundaði verkefnisstjórn NPP um 7 umsóknir sem borist höfðu um ný verkefni .
Samþykkt voru 3 ný verkefni og er Ísland þátttakandi í 2 þeirra .
Heildarkostnaður þessara 2 verkefna eru 96 milljónir króna .
NPP styrkir þátttöku í verkefnum aðildarlanda Evrópusambandsins þ.e. Finnlands , Svíþjóðar og Skotlands um allt að 60% af þeirri fjárhæð á móti umsóknaraðilum , sem eru stofnanir , fyrirtæki , samtök og fleiri .
Vegna mikillar eftirspurnar , góðrar reynslu og mikils fjölda umsókna sem borist hafa og að teknu tilliti til þeirra fjármuna sem til ráðstöfunar eru hefur framlag til íslenskra þátttakenda verið til muna lægra .
Með þeim verkefnum sem nú hafa verið samþykkt er Ísland þátttakandi í 29 verkefnum á vegum áætlunarinnar sem teljast verður afar góður árangur .
Þau verkefni sem voru samþykkt nú eru : - Roadex III.
Verkefnið er framhaldsverkefni fyrri Roadex verkefna þar sem áhersla er lögð á miðlun tæknilegra upplýsinga og verkfræðigagna .
Alls hafa verið gefnar út 17 Roadex skýrslur og heimasíða verkefnisins www.roadex.org er mjög virk .
Vegagerðim er þátttakandi í verkefninu og er heildarfjármagn þess 2006-2008 51,1 milljón .
- Scandinavian MAYHEM ( Music , Arts , Youth , Harmony , Entertainment and Media ) .
Verkefnið beinist að mögulegri hagnýtingu upplýsingatækni til að bæta aðgengi að menningarviðburðum hverskonar en forverkefnið nefndist « Community Studios » .
Áhersla er lögð á að ryðja úr vegi hindrunum sem tengjast dreifðri búsetu og miklum vegalengdum á aðgengi að menningarviðburðum og samstarfi .
Hitt húsið er þátttakandi í verkefninu og er heildarfjármagn þess 2006-2007 41,2 milljón .
NPP heyrir undir iðnaðar- og viðskiptaráðuneytið en Byggðastofnun rekur skrifstofu NPP á Íslandi .
Nánari upplýsingar veitir Þórarinn Sólmundarson .
Athugasemdir við skýrslu Stjórnhátta ehf.
2.12.2005
Stjórn Byggðastofnunar hefur sent frá sér fréttatilkynningu vegna umræðu um málefni Byggðastofnunar undanfana daga .
Tilkynningin er svohljóðandi : « Með vísan til umræðu undanfarna daga um málefni Byggðastofnunar , og einkanlega útlánatöp , þykir stjórn Byggðastofnunar nauðsynlegt að koma eftirfarandi á framfæri .
Vitnað hefur verið til skýrslu sem unnin var af ráðgjafarfyrirtækinu Stjórnháttum ehf. og er dagsett í maí 2005 , og birt var nýlega .
Í skýrslunni koma fram upplýsingar um útlán og afskriftarreikning útlána sem ekki fá staðist , en hafa farið hátt í umræðunni .
Vegna þessa fékk Byggðastofnun endurskoðunarfyrirtækið Ernst & Young hf. til að gera úttekt á nokkrum atriðum skýrslunnar .
Í meðfylgjandi greinargerð Árna Snæbjörnssonar , löggilts endurskoðanda hjá Ernst & Young hf. dags .
30. nóvember 2005 kemur m.a. fram eftirfarandi : « Í skýrslu Stjórnhátta ehf. koma fram staðreyndavillur varðandi útlán og afskriftareikning útlána , þar sem verið er að tiltaka ýmsar fjárhæðir , hlutföll og áhrif .
Fram kemur á bls. 27 að Byggðastofnun hafi tapað að meðaltali um 23% af útlánum á tímabilinu 1995 - 2004 .
Hið rétta er að stofnunin hefur að meðaltali tapað um 3,6% af útlánum á tímabilinu , sem gera að meðaltali rúmlega 361 milljón kr. á ári . »
Um þá fullyrðingu í skýrslu Stjórnhátta ehf. að hlutfall tapaðra útlána hafi vaxið undanfarin ár og verið yfir 50% árið 2004 segir í skýrslu Ernst og Young : « Hið rétta er að hlutfall tapaðra útlána af heildarútlánum hefur sveiflast nokkuð á tímabilinu , en ef litið er á tímabilið frá byrjun ( 1995 ) til loka ( 2004 ) þá hefur hlutfallið farið úr 3,9% í 6% .
Að hlutfall tapaðra útlána hafi verið yfir 50% árið 2004 er engan vegin rétt , þar sem það var 6% .
Ef stofnunin hefði tapað 50% útlána þýðir það að hún hafi tapað tæpum 5,7 milljörðum kr. , en hún tapaði 686 milljónum kr. af útlánum sínum . »
Í niðurstöðu Ernst & Young segir svo : « Af hlutföllunum og fjárhæðunum eru dregnar ályktanir og settar fram staðhæfingar í skýrslunni .
Samkvæmt skýrsluhöfundi er megin ástæða fjárhagsvanda stofnunarinnar að of mikil áhætta hafi verið tekin í útlánum og áhættan vanmetin þegar lánin voru veitt ( sjá bls. 40 og 41 í skýrslunni ) .
Þetta er alrangt og stenst engan vegin þar sem framlög í afskriftareikning og endanlega afskrifuð útlán eru nánast sama talan tímabilið 1995 - 2004 .
Þessi staðreynd gefur til kynna að áhættan hafi verið rétt metin og að hlutaðeigandi aðilar hafi verið meðvitaðir um hana á öllum tímum .
Meginskýringin á fjárhagsvanda stofnunarinnar er miklu fremur sú að vegna þessara breytinga sem orðið hafa í rekstrarumhverfinu eru viðskiptamenn stofnunarinnar áhættusamari skuldarar , sem gerir það að verkum að endanlega töpuð útlán hafa hækkað og eru of há . »
Úttekt Ernst og Young má lesa í heild sinni á hér
Íbúafjöldi og þörf á íbúðarhúsnæði á Austurlandi árið 2008 .
Skýrsla 2.12.2005 Út er komið rannsóknarrit nr. 1 : Íbúafjöldi og þörf á íbúðarhúsnæði á Austurlandi árið 2008 .
Skýrslan er unnin á vegum iðnaðar- og viðskiptaráðuneytis , Byggðastofnunar , Byggðarannsóknarstofnunar Íslands og Þróunarfélags Austurlands .
Hægt er að nálgast skýrsluna með því að smella hér
Afgreiðslu lánsumsókna hætt að sinni 22.11.2005
Stjórn Byggðastofnunar hefur ákveðið að stofnunin hætti afgreiðslu lánsbeiðna þar til niðurstaða liggur fyrir af hálfu stjórnvalda um framtíðarskipan fjármálastarfsemi Byggðastofnunar .
Ákvörðun þessi var tekin í ljósi þess að eiginfjárhlutfall stofnunarinnar er nú komið niður fyrir þau mörk sem áskilin eru í lögum um fjármálafyrirtæki nr. 161/2002 , og því er óhjákvæmilegt að bregðast við .
Ástæður þessarar stöðu eru tvíþættar .
Annars vegar hefur útlánatap undanfarinna ára , auk afskrifta á hlutafjáreign veikt efnahag stofnunarinnar , og á hinn bóginn hefur breytt rekstrarumhverfi valdið því að tekjur hennar hafa dregist verulega saman sem gerir stofnunina ver í stakk búna en áður var að þola þá áhættu sem af rekstri sem þessum leiðir .
Rétt er að taka það fram sérstaklega að öll loforð sem stofnunin hefur gefið halda að sjálfsögðu gildi sínu .
Það er von stjórnar og starfsmanna að þessari óvissu verði eytt sem allra fyrst .
15.7.2006 Skráningarfrestur fyrir Vestnorden 2006 framlengdur til 25. júlí
Ákveðið hefur verið að framlengja áður auglýstan skráningarfrest fyrir Vestnorden 2006 ferðakaupstefnuna til 25. júlí nk.
Upphaflega átti skráningarfrestur að renna út í dag .
Vestnorden verður sem kunnugt er haldin hér á landi dagna 12.-13. september næstkomandi , nánar tiltekið í Laugardalshöllinni í Reykjavík .
Skráning fer fram á heimasíðu kaupstefnunnar sem er á slóðinni www.vestnorden2006.is
Skipuleggjendur í ár eru Congress Reykjavík
14.7.2006 Undirskrift samninga vegna styrkja við ferðaþjónustuverkefni á Vestfjörðum
Í gær skrifaði Ferðamálastofa undir samninga vegna verkefna í uppbyggingu og úrbótum á ferðamannastöðum á Vestfjörðum .
Annars vegar við klasafyrirtækið Sjávarþorpið Suðureyri ehf og hins vegar við Ísafjaðarbæ .
Upplýsingamiðlunartorg á Suðureyri
Klasafyrirtækið Sjávarþorpið Suðureyri ehf. fær styrk til uppbyggingar á upplýsingamiðlunartorgi sem staðsett er við innkomuna í bæinn .
Þar verður ferðafólk upplýst um staðinn og möguleika þess á þátttöku í daglegu lífi með heimafólki .
Ákveðið var að verkefnið fengi 2 millj. til verkefnisins .
Úrbætur á Hornströndum
Ísafjarðarbær , sem hefur umsjón og lögsögu yfir Hornströndum og Jökulfjörðum , fær styrk til úrbóta á aðstöðu fyrir ferðafólk á Hornströndum .
Styrkurinn verður nýttur til að bæta hreinlætisaðstöðu og úrbóta í öryggismálum .
Til verkefnisins verður úthlutað 2.2 millj.
Í anda sjálfbærrar þróunar
Að mati Ferðamálastofu eru þau verkefni sem hér eru styrkt vel til þess fallin að renna stoðum undir markvissa uppbyggingu ferðaþjónustunnar .
Hugmyndafræði þessara verkefna og uppbygging er í anda sjálfbærrar þróunar að því leyti að þau fræða fólk um náttúru og menningu sem gerir almennan ferðamann meðvitaðan um umhverfi sitt .
Þau dreifa álagi um sveitarfélagið og þar með dregur úr álagi bæði á náttúru og mannlíf .
Þá má geta þess að annað verkefnið tengir ferðafólk við hið daglega líf í samfélaginu , sem eykur líkurnar á efnahagslegum ábata ferðaþjónustunnar enn frekar .
Tæplega 500 milljónum úthlutað á 11 árum
Árlega úthlutar Ferðamálastofa styrkjum til úrbóta í umhverfismálum og til uppbyggingar á nýjum svæðum .
Á árunum 1995 til 2006 hefur Ferðamálastofa samtals varið tæplega 500 milljónum króna til styrkja og framkvæmda á um 400 ferðamannastöðum víðsvegar á landinu .
Í ár bárust 158 umsóknir um styrki .
Styrkbeiðnir hljóðuðu upp á samtals rúmlega 210 milljónir króna en til ráðstöfunar voru um 40 milljónir .
Til viðmiðunar við úthlutun styrkja er stuðst við reglur um forgangsröðun sem fylgt hefur verið síðustu ár .
Mikilvægi verkefna er metið eftir því hver áhrif framkvæmdarinnar eru á náttúru og umhverfi .
Verkefni sem stuðla að náttúruvernd eru því forgangsverkefni .
Einnig er reynt að fylgja eftir því opinbera markmiði að uppbygging ferðaþjónustunnar skuli taka mið af sjálfbærri þróun í samfélaginu .
Á liðnum áratug hefur orðið gífurleg aukning á komum ferðafólks til landsins og ferðalögum Íslendinga um eigið land .
Ísland var lengi vel markaðssett sem land « Elds og ísa » þannig að ferðafólki var beint á hverasvæði , á jökla eða í óbyggðir .
Þessi mikla aukning á ferðafólki var farin að ganga óþarflega mikið á auðlindina « náttúru Íslands » .
Því hafa yfirvöld ferðamála sett sér það markmið að vernda náttúruna og auka efnahagslegan ábata af ferðþjónustu og er eins og áður er sagt reynt að vinna eftir hugmyndafræði um « sjálfbæra ferðaþjónustu » .
Skrifað undir samninga .
Talið frá vinstri : Valur Þór Hilmarsson , umhverfisfulltrúi Ferðamálastofu ; Þorleifur Pálsson , bæjarritari Ísafjarðarbæjar ; Magnús Oddsson ferðamálastjóri ; Elías Guðmundsson og Jóhanna Þorvarðardóttir en tvö þau síðasttöldu eru í forsvari fyrir Sjávarþorpið Suðureyri ehf.
14.7.2006 Könnun á rekstrarumhverfi hópferðabifreiða
Starfshópur sem samgönguráðherra skipaði í byrjun árs til að fjalla um rekstraraðstæður þeirra sem reka hópferðabifreiðar hefur skilað skýrslu sinni .
Skýrslan í heild er aðgengileg á vef Samgönguráðuneytisins .
Meðal niðurstaðna hópsins er að endurskoðuð verði álagning virðisaukaskatts af ferðaþjónustunni og áhrif virðisaukaskatts á allar greinar hennar .
Hlutverk starfshópsins var að taka saman yfirlit um aðgerðir stjórnvalda og aðrar aðgerðir sem snert hafa rekstur hópbifreiða undanfarin ár og meta hvernig tekist hafi , leggja mat á afkomu greinarinnar í dag og meta kosti þess og galla að greinin verði gerð virðisaukaskattskyld , segir í frétt á vef Samgönguráðuneytisins .
Margs konar tölur koma fram í skýrslunni , meðal annars að farþegum á sérleyfisleiðum hafi farið fjölgandi frá árinu 2002 .
Það ár voru þeir rúmlega 377 þúsund talsins en árið 2004 voru þeir 413 þúsund .
Árið 1960 voru farþegar á sérleyfisleiðum hins vegar kringum 635 þúsund .
Starfshópurinn telur að flest bendi til þess að eitt virðisaukaskattskerfi eigi að gilda um allan rekstur .
Hópurinn telur sig ekki í aðstöðu til að leggja til virðisaukasattsskyldu á rekstur hópferðabifreiða .
« Rekstur hópbifreiðar er hluti af umfangsmikilli þjónustu við ferðamenn sem spannar allt frá flutningi ferðamanna til landsins , innviðum hérlendis , afþreyingu o.fl.
Rekstur þessi er alls ekki allur innan núverandi virðisaukaskattsskerfis .
Starfshópurinn telur sér heldur ekki fært að leggja til að allir fólksflutningar verði gerðir virðisaukaskattskyldir því það þarfnast mun nánari skoðunar .
Sem dæmi gæti slík aðgerð haft þau áhrif að fargjöld í flugi hækkuðu , » segir meðal annars í niðurstöðum starfshópsins .
Hópurinn leggur til að framlengd verði heimild til að endurgreiða 2/3 af virðisaukaskatti við innflutning á nýjum hópbifreiðum sem renna á út um næstu áramót en slík heimild hefur verið í lögum síðustu ár .
Leggur hópurinn til að áfram verði miðað við hópbifreiðar sem taka 18 farþega eða fleiri og eru búnar aflvélum sem uppfylla skilyrði svonefndra EUROIII mengunar- og útblástursstaðla .
Yrði þetta gert í samhengi við aðrar niðurfellingar sem renna eiga út út næstu áramót og þess er getið að þessi niðurfelling hafi haft jákvæð áhrif .
Starfshópinn skipuðu Jóhann Guðmundsson , skrifstofustjóri í samgönguráðuneyti , sem var formaður hans , Ingvi Már Pálsson frá fjármálaráðuneytinu og Þorleifur Þór Jónsson frá Samtökum ferðaþjónustunnar .
Rúnar Guðjónsson , viðskiptafræðingur í samgönguráðuneytinu , var starfsmaður hópsins .
Skoða skýrslu um könnun á rekstrarumhverfi hópbifreiða ( Word )
1 SKIPUNARBRÉF
Samgönguráðherra skipaði , þann 10. janúar 2006 , starfshóp að ósk Samtaka ferðaþjónustunnar , til þess að fjalla um rekstraraðstæður þeirra sem reka hópbifreiðar með hliðsjón af hlutverki þeirra í almenningssamgöngukerfinu .
Í starfshópnum sátu Jóhann Guðmundsson , formaður , samgönguráðuneyti , Ingvi Már Pálsson , fjármálaráðuneyti og Þorleifur Þór Jónsson , Samtökum ferðaþjónustunnar .
Starfsmaður var Rúnar Guðjónsson , viðskiptafræðingur í samgönguráðuneytinu .
Hlutverk starfshópsins fólst í að :
a.
Gera yfirlit um aðgerðir stjórnvalda sem snert hafa þessa grein undanfarin ár og leggja mat á hvernig til hafi tekist eftir því sem mögulegt er .
b.
Gera á sama hátt yfirlit um aðrar breytingar sem orðið hafa í umhverfi þessarar greinar og leggja mat á áhrif þeirra eftir því sem mögulegt er .
c.
Leggja mat á afkomu greinarinnar eins og hún er í dag .
d.
Starfshópnum er einnig falið að fara yfir kosti og galla þess að greinin verði gerð virðisaukaskattsskyld og að öðru leyti koma fram með tillögur um nýjar aðgerðir stjórnvalda gagnvart þessari grein telji hún að fyrir því séu rök .
Starfshópurinn hefur haldið 5 fundi og kemst að þessum meginniðurstöðum : - Hópurinn telur ekki gerlegt að breyta virðisaukaskattsskyldu hópferðaleyfishafa einna og sér en gerir það að tillögu sinni að virðisaukaskattskerfið verði skoðað með hliðsjón af áhrifum virðisaukaskattskyldu á allar greinar ferðaþjónustu m.t.t. hagsmuna atvinnugreinarinnar í heild sinni .
- Þar til sú skoðun fer fram gerir hópurinn það að tillögu sinni að heimild í lögum um breytingu á lögum um virðisaukaskatt , nr. 57/2001 , um endurgreiðslu 2/3 hluta virðisaukaskatts af nýjum hópbifreiðum , og falla á að óbreyttu niður um næstu áramót , verði framlengd .
Þó þannig að þörf á framlengingu verði metin nánar , þegar nær dregur áramótum , í samhengi við aðrar tímabundnar undanþágur eða endurgreiðslur vegna vistvænna ökutækja .
Hópurinn telur þó eðlilegt að miðað verði við að hópbifreiðar sem njóta endurgreiðslunnar séu búnar vélum sem uppfylla staðla EUROIII í stað EURO2 eins og hingað til hefur verið miðað við .
Það hefur sýnt sig að þessi aðgerð hefur tekist vel því nú eru hópbifreiðar endurnýjaðar með eðlilegri hætti en áður var .
Einnig er um að ræða mjög jákvæð hliðaráhrif því nýjar hópbifreiðar eru öruggari og umhverfisvænni en þær sem eldri eru og munar þar miklu .
2 UMHVERFI FÓLKSFLUTNINGA 2.1 Rekstrarumhverfi Samkvæmt upplýsingum frá Ríkisskattstjóra skiluðu fólksflutningar í heild hagnaði árið 2004 .
Upplýsingar Ríkisskattstjóra sem byggðar eru á rafrænum skilum framtala sýna engu að síður misjafna afkomu milli einstakra fyrirtækja .
Í töflunni hér á eftir eru sýndar afkomutölur 2004 í milljónum króna .
Eins og sjá má er hagnaður af reglulegri starfssemi í báðum flokkum .
Hvað strætisvagna og áætlunarbíla varðar sýndu 8 fyrirtæki af 13 hagnað en eitt hafði enga starfsemi .
Hvað aðra farþegaflutninga varðaði sýndu 28 fyrirtæki hagnað , 35 fyrirtæki töpuðu á starfssemi sinni en 9 höfðu enga starfsemi .
Ekki liggja fyrir frekari tölur um afkomu og þróun hennar í greininni og verða því ekki dregnar ályktanir um afkomu hennar .
Hér á eftir er farið nokkrum orðum um helstu breytingar á þeim skilyrðum sem fólksflutningar búa við .
2.1.1 Mannfjöldi Í upphafi þar síðustu aldar voru Íslendingar um 78 þúsund en voru um síðustu áramót um 300 þúsund .
Á sama tíma hefur byggð þéttst , þ.e. sífellt fleiri búa í þéttbýli .
Þannig bjuggu um 31% landsmanna í dreifbýli árið 1940 en aðeins um 5% í lok árs 2005 .
Eftirfarandi tafla nr. II sýnir hvernig farþegafjöldi á sérleyfisleiðum hefur breyst með hliðsjón af fólksfjölda :
Eins og sjá má hefur fjöldi farþega dregist saman þrátt fyrir aukinn fólksfjölda hér á landi .
Ræður þar vafalaust mestu framangreind þróun byggðar og aukinn fjöldi einkabíla .
Benda má á að svo virðist sem farþegum á sérleyfisleiðum sé aftur farið að fjölga sem telst til tíðinda .
2.1.2 Fjöldi sérleyfisleiða Sérleyfisleiðum hefur einnig fækkað .
Er það í samræmi við sömu breytingar í þjóðfélaginu eins og byggðaþróun og fjölda einkabíla .
Árið 1940 voru sérleyfisleiðir hér á landi 79 en voru árið 2004 orðnar 32 .
Í töflu III hér að neðan má sjá breytingu á fjölda sérleyfisleiða .
Hafa þarf þó hliðsjón af að í sumum tilfellum hafa leiðir verið sameinaðar , þ.e. eru eknar en í tengslum við aðrar leiðir .
Rétt er að geta þess að fjöldi leiða nær hámarki á sjötta áratugnum er þær verða flestar tæplega 140 en á þeim tíma vex fólksfjöldi hér á landi úr um 144 í 167 þúsund manns .
2.1.3 Fjöldi einkabíla Einkabílum hefur fjölgað með almennri velmegun hér á landi .
Þannig var fjöldi einkabíla hér á landi 15.695 árið 1960 en er 187.442 m.v. nýjustu tölur í ár .
Þetta samsvarar því að árið 1960 hafi verið hér 89 bílar á hverja þúsund íbúa en hvorki fleiri né færri en 625 bílar á hverja þúsund íbúa á þessu ári .
Heildarakstur hefur einnig tekið miklum breytingum .
Á árunum 1989 til dagsins í dag eykst heildarakstur úr 1,6 milljörðum kílómetra í tæpa 3,0 milljarða kílómetra .
Yfirlit um fjöldi einkabíla og fólksfjölda getur að líta í töflu IV :
Almennt hefur verið álitið að bifreiðaeign staðnæmist við 600 bíla á hverja 1000 íbúa .
Eins og sjá má í töflu IV er bifreiðaeign á Íslandi meiri en 600 bílar á þúsund íbúa og erum við tvímælalaust í hópi þeirra þjóða sem hvað flestar bifreiðar eiga m.v. íbúafjölda .
2.1.4 Fjölgun ferðamanna Fjöldi ferðamanna á Íslandi hefur aukist stórlega .
Árið 1960 komu hingað um 13 þúsund ferðamenn .
Á síðasta ári , 2005 , voru erlendir ferðamenn hér um 370 þúsund .
Aukningin nemur um 6% að meðaltali á ári að því er fram kemur í skýrslu Hagfræðistofnunar HÍ frá því í janúar 2004 .
Samkvæmt ferðamálaáætlun sem samþykkt var á Alþingi 2005 , voru ferðamenn sem hingað komu utan háannar , þ.e. utan mánaðanna júní til ágúst , tvöfalt fleiri 2004 en 1994 .
Þá má einnig benda á aukningu ferðalaga Íslendinga um eigið land .
Fjöldi erlendra ferðamanna hefur tekið breytingum eins og sýnt er í töflu V :
Í ferðamálaáætluninni eru leiddar að því líkur að fjöldi erlendra ferðamanna hér á landi árið 2015 geti orðið á bilinu sjö til átta hundruð þúsund .
Ferðamenn sem hingað koma ferðast meira sjálfir um landið en áður var .
Þannig taka mun fleiri ferðamenn bílaleigubíla enda hefur bílaleigum fjölgað um 50% frá árinu 2000 , sjá töflu VI.
Þessi þróun er víða kunn .
Eftir því sem Ísland verður þekktari og öruggari ferðamannastaður , ekki síst hvað varðar merkingar , gæði vega og fjölda gististaða , kjósa fleiri ferðamenn að ferðast sjálfir um landið .
Ástæða þessarar fjölgunar er reyndar líka tilkomin vegna jákvæðra aðgerða stjórnvalda í formi niðurfellingar á vörugjaldi af bifreiðum til útleigu sem tvímælalaust hefur gert íslenska ferðaþjónustu samkeppnishæfari en áður var .
2.1.5 Fjölbreyttari þjónusta hópferðaleyfishafa Hópferðaleyfishafar sinna nú ýmsum öðrum verkefnum en áður var .
Að undanskildum skipulögðum hópferðum og sérleyfisakstri , sem eru auðvitað áfram stór hluti af starfsemi þeirra , má nefna ýmiskonar ferðir í sambandi við skólastarf og ekki síður starfstengdar ferðir , þ.m.t. óvissu- og skemmtiferðir .
Fjöldi þeirra sem hafa leyfi til fólksflutninga hefur aukist um 27% á síðustu 6 árum og hópbifreiðum hefur fjölgað um 14% .
Á sama tíma hefur orðið samdráttur í sérleyfisakstri eins þegar hefur verið vikið að og sjá má í töflum I og II.
2.1.6 Fjárfestingar Framan af , meðan sérleyfi voru sem flest , voru hér mun færri hópferðaleyfisbifreiðar en nú er .
Fjöldi hópferðabifreiða hefur verið eins og sýnt er í töflu VII.
Aldur hópferðabifreiða hækkaði fram undir síðustu aldamót en hefur lækkað töluvert síðan þá sem er mjög jákvæð þróun .
Samkvæmt upplýsingum frá innflytjanda nýrrar hópbifreiðar kostar 57 sæta hópbifreið um 23 milljónir króna .
Hópurinn aflaði sér ekki frekari upplýsinga um fjárfestingar í greininni enda stærð , aldur og ástand þessara bifreiða býsna misjafnt .
Augljóst er þó að miklir fjármunir eru bundnir í þessum farartækjum .
2.1.7 Breytingar á eftirspurn eftir þjónustu hópferðabíla Þegar greint er hvernig eftirspurn eftir þjónustu þessarar greinar hefur þróast er líklega besta viðmiðið það að ferðamönnum hefur fjölgað um 6% á ári frá 1960 .
Afleiðingin er sú að á sama tíma fjölgar hópferðabifreiðum nífalt , úr 212 í 1.906 og sé miðað við árin 1980 til 2005 fjölgaði hópferðabifreiðum um hvorki meira né minna en 10% á ári þannig að þetta er mikill og stöðugur vöxtur .
Mynd I. Sæti í hópbifreiðum og fjöldi erlendra ferðamanna
Á mynd I sem fengin er úr drögum að skýrslu Bjarna Reynarssonar , sem unnin er að beiðni samgönguráðs , má sjá samhengi á milli heildarfjölda sæta í hópferðabílum og fjölda erlendra ferðamanna til landsins 1996 til 2005 .
Eins og fram kemur á myndinni fylgjast þessar stærðir að og eru á bilinu 8 - 12 erlendir ferðamenn um hvert sæti í íslenskum hópferðabílum .
Settar voru fram hugmyndir um það í ferðamálaáætluninni að líklegur fjöldi erlendra ferðamanna hér á landi geti orðið sjö til átta hundruð þúsund árið 2015 .
Í skýrslu Bjarna Reynarssonar er ályktað sem svo að árið 2015 verði þeir ferðamenn sem hingað koma með farþegaskipum orðnir 180 þúsund .
Því má leiða að því líkur að fjöldi hópferðabíla muni tvöfaldast fram að þeim tíma gangi þessi þróun eftir .
2.1.8 Laun Launavísitalan hefur hækkað um ríflega 150% á milli áranna 1989 og 2006 .
Á milli áranna 1998 og 2006 hækkuðu meðalatvinnutekjur í þúsundum króna eins og sýnt er á mynd II.
Mynd II.
Þróun launa
Heimild : Hagstofan
Atvinnutekjur teljast bæði beinar launagreiðslur fyrir vinnuframlag auk dagpeninga og ökutækjastyrks til launþega og sjálfstætt starfandi fólks .
Þær eru óháðar vinnutíma .
Því má túlka þær sem meðalárslaun en ekki greiðslur fyrir ársverk .
Eins og sjá má á mynd II hafa meðalatvinnutekjur á þessum tíma hækkað um 49% á meðan meðalatvinnutekjur í samgöngum og flutningum hafa hækkað um 56% .
Til samgangna og flutninga teljast ekki aðeins fólksflutningar á landi heldur einnig bæði vöru og efnisflutningar sem og flutningar með skipum og í flugi .
Til viðbótar þeim hækkunum sem lesa má af mynd II er rétt að benda á kostnaðarhækkanir hópferðafyrirtækja vegna nýlegra kjarasamninga sveitarfélaga við strætisvagnabílstjóra .
2.1.9 Önnur atriði Akstur og hvíldartími : Reglur um akstur og hvíldartíma auka þörf fyrirtækja fyrir vinnuafl .
Sem dæmi er gerð sú krafa , skv. núgildandi reglum , að bílstjórar taki sér tveggja daga frí eftir sex daga vinnutörn og nærri fjögurra sólarhringa hvíld ef þeir nýta sér undanþágu hópferðageirans og aka samfellt í 12 daga .
Þetta hefur í för með sér að hópferðafyrirtækin þurfa fleiri ökumenn en það hefur reynst þeim erfitt í núverandi stöðu í efnahagsmálum og mikilli eftirspurn eftir vinnuafli .
Stafrænir ökuritar : Notkun nýrra stafrænna ökurita gæti á sama hátt dregið úr sveigjanleika greinarinnar með því að gera draga úr framboði á vinnuafli .
Um þessar mundir er að hefjast notkun stafrænna kortaökurita sem nokkur kostnaður fylgir .
Af því leiðir að leggja þarf í kostnað , auk þess sem fyrirhöfn er nokkur , við ráðningu hvers bílstjóra sem dregur úr sveigjanleika .
Menntunarmál : Ný reglugerð um endurmenntun bílstjóra gæti haft neikvæð áhrif á aðgengi að vinnuafli .
Í reglugerðinni er kveðið á um að þeir sem hafa aukin ökuréttindi þurfi að viðhalda þeim með því að sækja 35 klst. endurmenntunarnámskeið á 5 ára fresti .
Þetta gæti einnig orðið til þess að þeir lausamenn sem í dag stunda akstur heltust úr lestinni .
Í hópferðageiranum hér á landi hefur tíðkast mikill fjöldi lausráðinna bílstjóra sem aka tiltölulega lítið hver um sig .
Það fyrirkomulag hefur hentað greininni vel þar sem hægt er að hafa færri bílstjóra fastráðna , sérstaklega yfir vetrartímann .
Þau atriði sem hér eru nefnd hafa vafalaust öll þau áhrif að takmarka aðgang að lausafólki og þar með draga úr sveigjanleika greinarinnar .
2.2 Skattalegt umhverfi 2.2.1 Áhrif upptöku olíugjalds á rekstur hópferðabifreiða Upptaka olíugjalds í stað þungaskatts þann 1. júlí 2005 virðist hafa haft í för með sér kostnaðarauka fyrir þá sem reka hópferðafyrirtæki ef litið er til upplýsinga úr rekstri nokkurra fyrirtækja í greininni .
Við samanburð á skattbyrði viðkomandi aðila fyrir og eftir 1. júlí 2005 er þó mikilvægt að greina á milli þeirra ökutækja sem áður voru á föstu árgjaldi í þungaskattskerfinu og þeirra sem greiddu mælagjald .
Ökutæki undir 4 tonnum að heildarþyngd höfðu val í fyrra kerfi um hvort þau greiddu fast árgjald þungaskatts eða mælagjald , en ökutækjum yfir 4 tonnum að heildarþyngd var gert að greiða mælagjald .
Samkeppnisráð komst að þeirri niðurstöðu árið 1999 að fast árgjald þungaskatts væri andstætt samkeppnislögum og var því ljóst að afnema þurfti fasta árgjaldið og gera grundvallarbreytingar á hinu stagbætta þungaskattskerfi , m.a. með hliðsjón af jafnræðissjónarmiðum þar sem tekjur ríkissjóðs af þungaskatti runnu beint til vegagerðar sem markaður tekjustofn Vegagerðarinnar .
Þau ökutæki sem áður voru á hinu fasta árgjaldi þungaskatts verða almennt fyrir töluverðum kostnaðarauka við upptöku olíugjalds þar sem að við upptöku olíugjalds er skattheimtan tengd beint við olíueyðslu , ólíkt því sem áður var .
Í raun má segja að þau ökutæki sem voru á föstu árgjaldi hafi haft frí afnot af vegakerfinu eftir um 20.000 km akstur á ári .
Í hinu nýja olíugjaldskerfi er því betur tryggt en áður að greitt sé í samræmi við notkun á vegakerfinu .
Hópferðabifreiðar eru samblanda af minni ökutækjum sem voru áður á föstu árgjaldi þungaskatts og hins vegar ökutækjum yfir 4 tonnum sem voru á mælagjaldi .
Samkvæmt ofangreindu er því mjög mismunandi hvernig einstök ökutæki í hópferðaakstri koma út úr þeirri kerfisbreytingu sem átti sér stað 1. júlí 2005 .
Kemur þar fleira til sögunar eins og t.d. eyðsla og akstur viðkomandi ökutækis .
Sem dæmi má nefna að almennt kemur nýleg hópferðabifreið , með sparneytna EUROIII aflvél og sem fyrst og fremst er að keyra á lengri leiðum , almennt betur en eldri hópferðabifreiðar sem eru að keyra á styttri leiðum og í þéttbýli út úr kerfisbreytingunni .
Er þá miðað við að viðkomandi ökutæki hafi verið að greiða mælagjald í gamla þungaskattskerfinu , sbr. það sem áður segir .
Fólksflutningar eru utan við virðisaukaskattskerfið og þar af leiðandi geta fyrirtæki í fólksflutningum ekki nýtt sér innskattsrétt sinn á sama hátt og fyrirtæki sem eru í virðisaukaskattskyldri starfsemi .
Við upptöku olíugjalds lenti aukinn virðisaukaskattskostnaður á fyrirtækjum í fólksflutningum þar sem virðisaukaskattur leggst ofan á olíugjald , ólíkt þungaskattinum .
Sérstaklega var tekið tillit til þessarar sérstöðu greinarinnar við upptöku olíugjalds eins og kemur fram í greinargerð með frumvarpi til laga um olíugjald , sbr. eftirfarandi : « Eins og fram hefur komið er lagt til að kílómetragjald leggist ekki á fólksflutningabifreiðar .
Ástæðan er fyrst og fremst sú að fólksflutningar eru undanþegnir virðisaukaskatti .
Við upptöku olíugjalds leggst virðisaukaskattur á gjaldið , ólíkt því sem gildir um þungaskatt .
Eigendum vöruflutningabifreiða er unnt að færa virðisaukaskattinn sem innskatt , þannig að hann hefur ekki áhrif á greiðslubyrði þeirra .
Skatturinn myndi hins vegar bætast við gjaldbyrði eigenda fólksflutningabifreiða .
Ef eigendum stærri fólksflutningabifreiða yrði gert að greiða kílómetragjald mundi gjaldbyrði þeirra aukast umtalsvert frá því sem nú er . »
Í aðdraganda að upptöku olíugjalds var miðað við lægra olíugjald en síðar varð raunin og miðað við þá forsendu var ekki fyrirséð að almennt ætti gjaldbyrði fólksflutninga að aukast .
Því var miðað við að fólksflutningabifreiðar yrðu undanþegnar sérstöku kílómetragjaldi , sbr. ofangreint .
Eftir því sem vinnslu frumvarps til laga um olíugjald vatt fram var ákveðið , m.a. með hliðsjón af hagsmunum vöruflutninga á landsbyggðina og umræðum um landsbyggðarskatt , að lækka kílómetramælagjaldið en hækka olíugjaldið að sama skapi til að halda óbreyttum tekjum .
Almennt má segja að sú breyting hafi leitt til kostnaðarauka hjá þeim aðilum sem eingöngu greiða olíugjald en ekki kílómetragjald og það gildir um akstur hópbifreiða .
Misjöfn hækkun einstakra fyrirtækja skýrist af mismunandi samsetningu verkefna þeirra .
Eins og áður hefur verið nefnt skýrist það fyrst og fremst af olíueyðslu , aldri ökutækis og akstursmynstri .
Þau fyrirtæki sem að mestu sinna langferðum bera minni hækkun en hin .
Fyrirtæki sem nota ökutæki sem eyða hlutfallslega miklu miðað við ekna vegalengd koma verr út en önnur .
Síðar í skýrslu þessari er fjallað um endurgreiðslur virðisaukaskatts af kaupverði nýlegra og umhverfisvænna hópbifreiða , sbr. lög nr. 57/2001 .
Í þessu samhengi er rétt að benda á að þær endurgreiðslur hafa myndað hvata fyrir fyrirtæki í greininni til að endurnýja atvinnutæki sín og notast við eyðslugrennri og umhverfisvænni ökutæki en áður .
Mikill munur er á olíugjaldsbyrði nýlegrar hópferðabifreiðar með EURO2 ( eða EURO3 ) aflvél og eldri eyðsluháka ( á það jafnt við um hópferðabifreiðar , vöruflutningabifreiðar sem og önnur ökutæki ) .
Þeir aðilar í rekstri hópferðabifreiða sem nýta sér umrædda skattaívilnun og fjárfesta í nýjum hópbifreiðum munu því koma sífellt betur út úr samanburði á olíugjaldi og þungaskatti en þeir sem enn aka á gömlum og eyðslufrekum hópferðabifreiðum .
2.2.2 Virðisaukaskattur Virðisaukaskattur er almennt innheimtur af allri seldri vöru og þjónustu á Íslandi .
Með lögum nr. 111/1992 , um breytingar í skattamálum , sem samþykkt voru 29. desember 1992 , var gerð sú breyting á 14. gr. laga um virðisaukaskatt að « fólksflutningar , að frátöldum leiguakstri fólksbifreiða » voru settir í 14% virðisaukaskattsþrep .
Með lögum nr. 122/1993 , um breytingar í skattamálum , sem samþykkt voru 27. desember 1993 , var fallið frá ofangreindum áformum og fólksflutningar aftur settir í 3. mgr. 2. gr. laganna sem undanþegnir virðisaukaskatti .
Þá tillögu var ekki að finna í frumvarpi til þeirra laga heldur kom hún inn með breytingartillögu frá efnahags- og viðskiptanefnd .
Í nefndaráliti efnahags- og viðskiptanefndar er engan rökstuðning að finna fyrir því að fallið var frá fyrri áformum heldur eingöngu sagt : « Lagðar eru til þær breytingar varðandi lög um virðisaukaskatt að fólksflutningar og ferðaskrifstofur verði færðar undan skattskyldu . »
Fólksflutningar eru því undanþegnir virðisaukaskatti .
Af því leiðir jafnframt að virðisaukaskattur á þau aðföng sem greinin þarf er ekki frádráttarbær ( enginn innskattsréttur ) .
Almennt séð er margt sem mælir með því að fólksflutningar fari í virðisaukaskattskerfið .
Út frá samræmissjónarmiðum er það eðlilegast út frá uppbyggingu og eðli virðisaukskattskerfisins .
Erfiðleikarnir við að fara þá leið eru nokkrir en væntanlega ekki óyfirstíganlegir .
Skoða þarf þó vel allar hliðar málsins .
Breytingar í umrædda veru krefðust talsverðs undirbúningstíma .
Mikilvægt er að hafa í huga að varhugavert er að horfa á hópferðaflutninga afmarkað innan fólksflutninga , varðandi hugsanlega inngöngu í virðisaukaskattskerfið .
Endurskoðunarfyrirtækið KPMG gerði úttekt á rekstri hópferðafyrirtækisins SBA með hliðsjón af því hvort það yrði til hagsbóta að þjónusta fyrirtækisins yrði virðisaukaskattskyld .
Niðurstaðan var sú að SBA hefði ekki hag af því að vera innan VSK kerfisins nema skattþrepið væri lágt , til að mynda 6-7% í útskatti , og að þjónusta þess bæri fullan virðisaukaskatt .
Endurskoðandi KPMG benti á að lítill hluti aðfanga og vinnu fyrirtækisins væri án virðisaukaskatts og kostnaður þess því að mestu án virðisaukaskatts .
Hvað skattþrep varðar hefur þegar verið skoðuð sú hugmynd að fara með fólksflutninga í lægra skattþrepið , 14% .
RSK og fjármálaráðuneytið hafa talið nokkra vankanta á þeirri leið og að varasamt væri að hrófla við skatthlutfalli virðisaukaskattslaga .
Nokkur sátt hefur ríkt um skatthlutfallið í 14. gr. virðisaukaskattslaga undanfarin ár og er ljóst að með því að setja fólksflutninga í 14% skattþrepið kæmu fram athugasemdir um að ýmsir aðrir liðir ættu ekki síður heima í 14% skattþrepi en fólksflutningar .
Þau rök sem hníga að því að fólksflutningar með hópferðabifreiðum verði virðisaukaskattskyldir eru þessi : - Eðlilegt er að fólksflutningar séu virðisaukaskattskyldir eins og flest önnur þjónusta hér á landi .
Samkvæmt þeim meginsjónarmiðum sem lög nr. 50/1988 , um virðisaukaskatt , eru byggð á liggur beinast við að fella alla fólksflutninga , á lofti , láði og legi , undir skattskyldusvið virðisaukaskatts .
Þó þykir rétt hér að minna á að þær breytingar sem voru gerðar á lögum um skattlagningu fólksflutninga á árinu 1993 .
Sú breyting fól í sér að atvinnugreinin varð að fullu skattskyld .
Mikil andstaða kom fram innan greinarinnar gegn lagasetningu þessari sem leiddi til þess að hún var felld úr gildi og kom ekki til framkvæmda .
- Við að verða hluti af virðisaukaskattskerfinu yrði virðisaukaskattur á olíugjald frádráttarbær og þannig féllu niður neikvæð áhrif gjaldsins á greinina að mestu leyti .
- Meiri regla kæmist á greinina þar sem sömu reglur um skráningu tekna og gjalda giltu um alla .
Helstu rök sem nefnd hafa verið gegn því að fólksflutningar með hópferðabifreiðum verði virðisaukaskattskyldir eru þessi : - Leiði til hækkaðra fargjalda .
- Virðisaukaskattskylda felur í sér auknar kröfur til tekjuskráningar , þ.e. útgáfa reikninga í þríriti eða sjóðvélaskráning , sem erfið getur verið í framkvæmd í þessari atvinnugrein .
- Skattskyldan skapar vandamál varðandi innsköttun af kaupverði / leiguverði fólksbifreiða og hópbifreiða .
Almennt liggur bann við innsköttun af öflun slíkra bifreiða .
Ætluðum tilgangi breytinga yrði ekki náð nema vikið yrði frá því banni gagnvart bifreiðum sem notaðar væru til fólksflutninga í atvinnuskyni , sem aftur skapaði ósamræmi gagnvart öðrum slíkum bifreiðum sem notaðar eru í virðisaukaskattsskyldri starfsemi af öðrum toga .
- Virðisaukaskattskylda á almenningssamgöngur almennt mun væntanlega sæta mikilli andstöðu .
- Breytingin hefði m.a. áhrif á rekstur ferðaskrifstofa , en þjónusta þeirra er undanþegin virðisaukaskattskyldu af tæknilegum ástæðum þar sem þjónustan er jöfnum höndum veitt innanlands og utan .
Þá má einnig benda á það misræmi sem virðisaukaskattskylda starfsemi hópferðaleyfishafa ylli .
Líta þarf á ferðaþjónustu sem eina heild .
Yrðu hópferðaleyfishafar virðisaukaskattskyldir væru engu að síður greinar eins og afþreying í ferðaþjónustu og flug undanþegnar .
Það er erfiðleikum bundið að fella flug undir virðisaukaskattskerfið þar sem það hefði í för með sér hækkun á flugfargjöldum innanlands .
2.2.3 Endurgreiðsla virðisaukaskatts af kaupverði hópbifreiða Með lögum nr. 57/2001 , um breytingar á lögum um virðisaukaskatt var heimilað að endurgreiða þeim sem leyfi höfðu til fólksflutninga í atvinnuskyni , 2/3 hluta þess virðisaukaskatts sem greiddur er vegna kaupa eða leigu hópferðabifreiða , að almenningsvögnum undanskildum .
Heimildin átti að gilda frá 1. september 2000 til 31. desember 2003 en hefur verið framlengd í tvígang .
Í fyrra skiptið með lögum nr. 77/2003 til 31. desember 2005 og í síðara skiptið með lögum nr. 72/2005 til 31. desember 2006 .
Endurgreiðsluheimildin er bundin við hópferðabifreiðar , sem skráðar eru fyrir 18 manns eða fleiri og nýskráðar eru á tímabilinu .
Þá er það gert að skilyrði að bílarnir séu búnir aflvélum samkvæmt EURO2 staðli Evrópusambandsins .
Í greinargerð sem fylgdi frumvarpi því sem varð að lögum nr. 57/2001 kemur eftirfarandi fram um ástæður lagasetningarinnar : « Í fyrsta lagi er hópferðabifreiðafloti landsmanna orðinn óeðlilega gamall .
Nú er svo komið að meðalaldur hópferðabifreiða er í kringum 17 ár og stendur það þessari grein ferðaþjónustu fyrir þrifum .
Ljóst er að þörf er til endurnýjunar í greininni en erfið rekstrarstaða hópferðabiffreiðaeigenda hefur leitt til þess að í hópferðaakstri eru í notkun gamlar hópferðabifreiðar sem ógna umferðaröryggi á vegum landsins .
Í öðru lagi er mengun frá þessum gömlu hópferðabifreiðum mikil .
Í frumvarpinu er gerð krafa um aflvél samkvæmt EURO2-staðli ESB , eða sambærilega aflvél , sem mengar mun minna en þær aflvélar sem áður hafa verið notaðar .
Verði frumvarp þetta að lögum mun það því hafa jákvæð áhrif á umhverfið .
Með frumvarpinu er því verið að stíga ákveðið skref í endurnýjun hópferðabifreiða til að ná fram jákvæðum áhrifum í ferðaþjónustu sem og öryggis- og umhverfismálum .
Ef frumvarpið verður að lögum hefur það hvetjandi áhrif á rekstraraðila til að flytja inn umhverfisvænni hópferðabifreiðar , þ.e. bifreiðar með aflvélar samkvæmt EURO2-staðli eða sambærilegar aflvélar .
Endurgreiðsluheimildin mun einnig ná til nýrri staðla , t.d. EURO3 .
Bent hefur verið á að samkeppni við erlenda aðila sem flytja bifreiðar sínar til landsins yfir háannatímann til að aka erlendum ferðamönnum hafi aukist á undanförnum árum og gert innlendum rekstraraðilum hópferðabifreiða erfitt fyrir .
Ef frumvarpið verður að lögum mun það jafna samkeppnisskilyrði milli þessara innlendu og erlendu aðila í sömu starfsemi hérlendis .
Til þess að koma í veg fyrir skyndileg áhrif á innflutning og óeðlilegar sveiflur hjá rekstrar aðilum er í frumvarpinu lagt til að undanþágan gildi til ársloka 2003 .
Miðað er við 1. september 2000 með hliðsjón af því að á þeim tímapunkti er mesti annatíminn í tengslum við ferðamanna iðnaðinn og hópferðaakstur að baki og rekstraraðilar í greininni farnir að hefja undirbúning að nýju rekstrarári .
Í frumvarpinu er tekið fram að endurgreiðsluheimildin nái ekki til almenningsvagna ( strætisvagna ) enda er tillögunni eingöngu ætlað að koma til móts við þann umhverfis- og öryggisvanda sem stafar af úreltum hópferðabifreiðaflota landsins .
Með almenningsvögnum er átt við almenningsvagna sem eru í áætlunarferðum samkvæmt fyrirframákveðinni tímaáætlun í þéttbýli gegn fyrirframákveðnu gjaldi .
Endurgreiðslunni er ekki aðeins ætlað að taka til bifreiða sem fluttar eru inn fullbúnar heldur einnig til smíði slíkra bifreiða að fullu eða að nokkru leyti hér á landi .
Samkvæmt upplýsingum frá samtökum ferðaþjónustunnar ( SAF ) mun meðalverð á nýrri hópferðabifreið , fyrir 18 farþega eða fleiri , vera á bilinu 15-20 m.kr.
Samkvæmt frumvarpinu mun endurgreiðsla virðisaukaskatts af 18 m.kr. hópferðabifreið nema tæpum 3 m.kr.
Árið 2000 voru fluttar inn 17 nýjar rútur og mun samkvæmt þeim tölum árleg endurgreiðsla virðisauka skatts nema u.þ.b. 50 m.kr.
Gera verður þann fyrirvara við þessar tölur að erfitt er að sjá fyrir hversu mikið innflutningur hópferðabifreiða eykst verði frumvarpið að lögum en gera verður ráð fyrir að hann aukist töluvert . »
Í nefndaráliti efnahags- og viðskiptanefndar , vegna frumvarps þess sem varð að lögum nr. 57/2001 , kemur eftirfarandi fram : « Í frumvarpinu er kveðið á um tímabundna heimild til að endurgreiða / 3 virðisauka skatts sem greiddur er af þeim sem leyfi hafa til fólksflutninga í atvinnuskyni vegna kaupa eða leigu hópferðabifreiða .
Nefndin bendir á að auk þess að auðvelda endurnýjun hópferðabifreiðaflota landsins og draga úr mengun felur frumvarpið í sér sértæka styrkveitingu til þeirra aðila sem hafa með höndum hópferðabifreiðaþjónustu .
Að öllu jöfnu telur nefndin æskilegt að slíkar breytingar á umhverfi atvinnurekstrar séu almennar . »
Samtals hafa því endurgreiðslur virðisaukaskatts á þessum rúmlega fimm árum því numið um 392 milljónum króna eða 71 milljónum króna á ári að meðaltali .
Er því ekki annað að sjá en að atvinnugreinin hafi nýtt sér vel þessa tímabundnu heimild til að endurnýja atvinnutæki sín .
Eins og áður hefur verið bent á hafa ný og umhverfisvænni ökutæki í för með sér minni olíueyðslu sem í kjölfarið þýðir minni útgjöld vegna olíugjalds .
Er því í raun tvöfaldur hvati í núverandi skattaumhverfi þessara rekstraraðila til að vera með ný , sparneytin og umhverfisvæn ökutæki í rekstri sínum .
Benda verður á að ekki er beint samband á milli fjölda bifreiða og heildarendurgreiðslu hvers árs þar eð nokkuð er um kaupleigusamninga en upphæðir þeirra eru lægri á hverju ári .
Evrópusambandið hefur gert kröfur um svokallaðar EURO merkingar á vélum í bifreiðum .
Bifreið með þessa merkingu uppfyllir ákveðinn staðal um nýtingu eldsneytis og þar með umhverfisáhrif .
Bifreiðar sem framleiddar eru á þessu ári eru einkenndar með merkinu EUROIII.
Á næsta ári verður byrjað að einkenna vélar með EUROIV .
Sjálfsagt er að miða endurgreiðsluna verði núverandi heimild framlengd við EUROIII í stað EUROII eins og nú er .
2.2.4 Endurgreiðsla virðisaukaskatts af bifreiðum sem seldar eru úr landi Þann 9. maí 2000 samþykkti Alþingi breytingar á lögunum um virðisaukaskatt þar sem gert var ráð fyrir að fjármálaráðherra greiddi rekendum hópbifreiða 19,68% af söluverði þeirra við sölu úr landi .
Einungis var heimilt að endurgreiða þeim sem reka hópbifreiðar og hafa sérstakt leyfi til að stunda fólksflutninga í atvinnuskyni .
Forsendur fyrir þessu fyrirkomulagi voru þær að hluti af verðmæti hópbifreiða er virðisaukaskattur sem ekki hefur fengist endurgreiddur innan lands þar eð fólksflutningar eru utan skattskyldusviðs virðisaukaskatts .
Ákvæðinu var ætlað að greiða fyrir sölu notaðra hópbifreiða úr landi og auðvelda með þeim hætti endurnýjun hópbifreiða .
Á árinu 2005 var eingöngu endurgreitt til eins fyrirtækis vegna tveggja bíla .
Upphæð um 400 þús kr.
Fjárhæðir önnur ár hafa verið svipaðar .
Að hluta til valda hér reglur Evrópusambandsins sem eru til þess fallnar að sporna gegn innflutningi á notuðum bílum en það takmarkar möguleika á að selja bílana úr landi verulega .
Það er mjög slæmt að þessi heimild skuli ekki skila meiri árangri .
Afleiðingin er að eldri bílarnir haldast í landinu og í akstri og má deila um hvort það sé æskilegt .
Benda má á að lokum í þessu sambandi að hlutfall nýrra bíla með virðisaukaskttsendurgreiðslu í töflu IX er líklega hærra en sýnist því afskráningar eru færri en sem nemur endurnýjuninni .
2.2.5 Skattar á fyrirtæki Miklar breytingar hafa átt sér stað í íslensku atvinnulífi frá því að samningurinn um Evrópska efnahagssvæðið tók gildi árið 1993 og á það ekki síst við um skattaumhverfi .
Tekjuskattsprósenta íslenskra hlutafélaga hefur lækkað úr 39% í 18% og aðstöðugjald sveitarfélaga var lagt niður árið 1993 .
Hér má sjá þróun tekjuskatts og eignaskatts frá 1985 .
Samtökin Barnaheill - Save the Children á Íslandi eru hluti alþjóðlegrar hreyfingar , International Save the Children Alliance .
Markmið samtakanna er að tryggja réttindi barna .
Barnaheill styðja börn sem eru illa stödd , hvort heldur er á Íslandi eða úti í heimi .
Barnaheill eru frjáls félagasamtök .
Samtökin voru stofnuð á degi Sameinuðu þjóðanna , 24. október 1989 , og telja nú um 20.000 félagsmenn .
Rekstur samtakanna er fjármagnaður með félagsgjöldum , fjárframlögum og fjáröflunum , þ. á m. útgáfu minningar- og jólakorta .
Stjórn Barnaheilla er þannig skipuð :
Formaður
Árni Magnússon
Varaformaður
Árni Geir Pálsson
Meðstjórnendur
Ágúst Þór Árnason
Dögg Káradóttir
Orri Hlöðversson
Sigurjón Hjartarson
Þórður Þórkelsson
Varastjórn
Íris Ósk Traustadóttir
Inga Eydal
Jóhanna Vigdís Hjaltadóttir
Starfsfólk Barnaheilla
Petrína Ásgeirsdóttir framkvæmdastjóri
Erla Ósk Hermannsdóttir , gjaldkeri og umsjónarmaður styrktarkerfis
Ágústa Marísdóttir bókhaldari
Hrönn Þormóðsdóttir verkefnastjóri
Kristbjörg Hjaltadóttir , markaðs- og fjáröflunarstjóri
Rán Ingvarsdóttir lögfræðingur
FRÉTTASAFN
16.06.
2006 Barnaheill - Save the Children á Íslandi færa BUGL 10.000.000 kr. sem söfnuðust á Hátíð trjánna
Guðbjörg Björnsdóttir , formaður Barnaheilla , og Ólafur Ó. Guðmundsson , yfirlæknir BUGL , við afhendingu styrksins .
Barnaheill - Save the Children á Íslandi afhentu í dag Ólafi Ó. Guðmundssyni , yfirlækni á barna- og unglingageðdeild LSH , tíu milljónir króna .
Upphæðinni var safnað á Hátíð trjánna , hátíðar- og fjáröflunarkvöldverði sem samtökin stóðu fyrir í desember á síðasta ári .
Barnaheill hvetja ríkisstjórn Íslands , almenning og fyrirtæki til að halda áfram að leggja þessu máli lið þannig að börn sem þurfa aðstoð vegna hegðunarörðugleika og geðraskana fái þá þjónustu sem þeim ber .
Samtökin eru einnig að undirbúa fjáröflun fyrir gerð vegvísis sem á að vísa veginn um þá óreiðustíga sem foreldrar og aðrir aðstandendur barna sem eiga í þessum vanda þurfa að ganga .
12.06.
2006 Aðalfundur verður haldinn 19. júní nk.
Aðalfundur Barnaheilla - Save the Children á Íslandi verður haldinn mánudaginn 19. júní í Dal á Grand Hóteli Reykjavík , Sigtúni 38 og hefst fundurinn kl. 17.00 .
Á dagskrá eru venjuleg aðalfundarstörf .
Allir félagar og aðrir velunnarar samtakanna eru velkomnir .
Stjórn Barnaheilla .
02.06.
2006 Íslensk stjórnvöld leggja 43.000 dali til neyðaraðstoðar Barnaheilla - Save the Children á eyjunni Jövu í Indónesíu
Íslensk stjórnvöld hafa ákveðið að leggja 100.000 Bandaríkjadali til uppbyggingarstarfs á hamfarasvæðinu í Indónesíu í kjölfar jarðskjálftans um síðustu helgi .
Framlaginu verður skipt þannig að 43.000 dalir fara til Barnaheilla , 43.000 dalir til Alþjóðaheilbrigðisstofnunarinnar og 14.000 dalir til Hjálparstarfs kirkjunnar .
Kristín Jónasdóttir , framkvæmdastjóri Barnaheilla , segir að þessi stuðningur muni koma sér afar vel fyrir börn og fjölskyldur sem eiga um sárt að binda eftir jarðskjálftana á eyjunni Jövu .
Kristín vill jafnframt , fyrir hönd Save the Children , færa ríkisstjórn Íslands kærar þakkir fyrir að hafa brugðist svona skjótt við beiðni samtakanna um fjárhagsstuðning til hjálparstarfsins .
29.05.
2006 Save the Children hafa hafið hjálparstarf á eyjunni Jövu
Móðir með eins mánaðar gamalt barn sem fékk aðhlynningu á sjúkrahúsi í Yogyakarta í kjölfar jarðskjálftans .
Ljósm. Reuters .
Save the Children hafa þegar hafið hjálparstarf á jarðskjálftasvæðunum á Jövu í Indónesíu .
Talið er að um 40.000 börn hafi orðið illa úti í jarðskjálftanum ; slasast og misst heimili sín .
Samtökin leggja ríka áherslu á að koma upp öruggum leiksvæðum fyrir börn og koma nauðsynjum eins og teppum , plastskýlum , eldunaráhöldum og hreinlætisvörum til barna og fjölskyldna þeirra .
Ástandið er einna verst í borgunum Yogyakarta , Solo og Bantul - í þeirri síðastnefndu telja hjálparstarfsmenn Save the Children að allt að 80% húsa hafi skemmst í skjálftanum .
Það er reynsla Save the Children eftir margra áratuga starf víða um heim að börn þurfa sérstaka vernd á tímum hamfara .
Þeir sem vilja leggja neyðaraðstoð Save the Children lið geta lagt inn á reikning eða greitt með greiðslukorti með því að smella hér .
Einnig er hægt að styrkja hjálparstarfið með því að hringja í styrktarsíma samtakanna og gjaldfærast þá 1.900 krónur á símareikning viðkomandi .
9.05.
2006 Ný skýrsla um kynferðislegt ofbeldi á börnum í Líberíu
Save the Children-samtökin í Bretlandi hafa unnið skýrslu sem sýnir að mikil brögð eru að því að börn í Líberíu séu beitt kynferðislegu ofbeldi af hjálparstarfsmönnum , friðargæsluliðum , kennurum og ýmsum háttsettum innfæddum karlmönnum .
Könnunin var gerð meðal barna í flóttamannabúðum og barna sem snúið höfðu til heimakynna sinna eftir að borgarastyrjöld lauk í landinu .
Jafnvel þótt gerð hafi verið gangskör í að vinna gegn slíku ofbeldi í landinu árið 2002 virðist lítið hafa áunnist .
Sjá skýrslu um Líberíu hér .
9.05.
2006 Skýrsla Barnaheilla - Save the Children um stöðu mæðra í heiminum 2006 :
Svíþjóð er í efsta sæti en Níger í því neðsta
Móðir í Malawí með fyrirbura sem vó rúmlega eitt kíló við fæðingu .
Barnaheill - Save the Children á Íslandi kynna í dag niðurstöður úr nýrri skýrslu um stöðu mæðra í heiminum sem unnin var af Save the Children í Bandaríkjunum .
Notuð voru tíu atriði sem viðmið við niðurröðun 125 landa á lista sem sýnir í hvaða löndum er best og verst búið að mæðrum og börnum á jörðinni .
Þetta er sjöunda árlega mæðraskýrsla samtakanna .
Norðurlöndin tróna meðal tíu efstu landanna á listanum með Svíþjóð í fararbroddi en neðst er Afríkuríkið Níger .
Árlega fæða 60 milljónir kvenna í þróunarlöndum börn sína heima fyrir án aðstoðar fagfólks .
Um fjórar milljónir nýfæddra barna látast á hverju ári áður en þau verða mánaðargömul , úr sjúkdómum eða vegna skaða sem þau hljóta við fæðingu og meira en þrjár milljónir barna fæðast andvana .
Í mæðraskýrslunni kemur fram að menntun kvenna , aðstoð fagfólks við fæðingar og aðgengi að kennslu í notkun getnaðarvarna eru þau þrjú atriði sem hafa mest að segja fyrir lífsafkomu barna .
Lögð er áhersla á að sýna fram á að þar sem vel er búið að mæðrum líður börnum vel .
Til að auka lífsgæði barna þurfi því að byrja á því að styrkja heilsuvernd og vellíðan mæðra .
Sjá fréttatilkynningu frá Save the Children í Bandaríkjunum hér
Mæðraskýrsla Save the Children í heild sinni á pdf-sniði hér
26.04.
2006 INHOPE og Microsoft fastmóta samstarf um að vinna gegn ólöglegu efni á Netinu og stuðla að öruggri netnotkun - Viljayfirlýsing milli INHOPE og Microsoft opnar leiðir til fjármögnunar , þjálfunar og afnota af hugbúnaði
London , 25. apríl 2006 The International Association of Internet Hotlines ( INHOPE ) , sem eru alþjóðasamtök Ábendingalína á Netinu og Microsoft í Evrópu , Miðausturlöndum og Afríku ( EMEA ) tilkynntu í dag að náðst hefði samkomulag sem tryggir næstu tvö ár fjárhagslegan stuðning Microsoft við rekstur nets Ábendingalína víða um heim á vegum INHOPE , auk þess sem Microsoft skuldbindur sig til að láta í té hugbúnað og tækniþekkingu til að þjálfa fólk .
Samkomulagið , sem er í formi viljayfirlýsingar , markar umgjörð um samstarf þar sem markmiðið er að berjast gegn dreifingu ólöglegs efnis á Netinu og stuðla að öruggu umhverfi fyrir almenna netnotkun .
Samkomulagið er árangur öflugs sex ára samstarfs milli INHOPE ( Alþjóðasamtaka Ábendingalína á Netinu ) og Microsoft .
Alþjóðasamtökin INHOPE voru stofnuð 1999 sem liður í sérstakri aðgerðaáætlun Framkvæmdastjórnar Evrópusambandsins , Öryggi á Netinu .
Samtökin eru í fylkingarbrjósti þeirra sem berjast gegn ólöglegu efni á Netinu .
Nú eru starfræktar 25 Ábendingalínur í 23 löndum víðsvegar um heim sem almenningur getur sett sig í samband við ef grunur er um að efni á Netinu kunni að vera ólöglegt .
Starfsfólk Ábendingalína rannsakar tilefni ábendinganna og rekur uppruna þess efnis sem reynist vera ólöglegt .
Árið 2005 bárust 534.000 tilkynningar til Ábendingalína INHOPE samtakanna .
Tilkynningum fjölgaði jafnt og þétt allt árið og á síðari helmingi þess voru þær hátt í 40.000 ( 16% ) fleiri en á fyrri árshelmingi .
Af þeim tilvikum þar sem um ólöglegt efni var að ræða vörðuðu 28% barnaklám en í 7% tilvika til viðbótar sáust athafnir tengdar tælingu , barnasölu og kynlífsferðamennsku .
Árið 2005 voru meira en 60.000 tilkynningar sendar áfram til netþjónustuaðila fyrir atbeina Ábendingalína INHOPE og að auki voru 65.000 ábendingar sendar til frekari rannsóknar hjá alþjóðlegum aðilum eða lögregluyfirvöldum í einstökum löndum .
« Ólöglegt efni á Netinu - barnaklám og haturssíður gegn trúarskoðunum eða hörundslit fólks - er málaflokkur sem engin ein samtök ráða við að kveða niður .
Þegar almenningur tilkynnir um ólöglegar vefsíður til Ábendingalínu í sínu landi liggur vandinn oft utan landsteinanna - því víðar sem INHOPE beitir áhrifum sínum þeim mun betur erum við í stakk búin að takast á við vandamálið , » sagði Cormac Callanan , framkvæmdastjóri INHOPE .
« Í dag er merkum áfanga náð í samstarfi INHOPE og Microsoft .
Með viljayfirlýsingunni hefur verið mörkuð formleg umgjörð um samstarf sem hefur eflst og dafnað um margra ára skeið .
Við hlökkum til að hefja nýjan kafla í þessu samstarfi og vinna enn nánar með Microsoft að því að auka öryggi á Netinu í framtíðinni . »
Samkomulagið felur meðal annars í sér að Microsoft ( EMEA ) lætur Framkvæmdastjórn Evrópusambandsins í té tryggingu ( fjárhæð upp á sex stafa tölu ) , án fyrirvara , og verður þannig fjárhagslegur bakhjarl INHOPE ( Alþjóðasamtaka Ábendingalína ) .
Slíkt fyrirkomulag er nauðsynlegt til að tryggja fyrirfram öruggar greiðslur frá Framkvæmdastjórn Evrópusambandsins til næstu tveggja ára .
Microsoft hefur einnig skuldbundið sig til að kosta þjálfun starfsfólks Ábendingalína .
Í þeirri þjálfun verður byggt á árangursríku námskeiði sem Microsoft fjármagnaði árið 2005 og tók til starfsmanna 18 aðila innan INHOPE .
Lögð verður áhersla á aðferðir til að rekja efni á Netinu og á samskipti milli miðla .
Bæði þessi svið skipta höfuðmáli til þess að starf Ábendingalína skili árangri og góðar starfsvenjur séu í heiðri hafðar .
Ennfremur verður aðilum innan INHOPE sem uppfylla tiltekin skilyrði gefinn kostur á ókeypis aðgangi að Microsoft ® Office hugbúnaði .
17 þeirra 25 aðila sem nú starfa innan samtakanna hafa þegar fengið leyfi til að nota hugbúnað á borð við Office , Windows ® og SQL Server < TM > , samtals að andvirði 300.000 evrur .
« Við erum afskaplega ánægð að fá að vera samstarfsaðilar INHOPE .
Ábendingalínur á Netinu eru ómissandi þáttur í að auka netöryggi , því með þeim opnast möguleikar fyrir netnotendur að benda á ólöglegt efni , » sagði Tim Cranton , yfirmaður þeirrar deildar Microsoft Corp .
sem fjallar um netöryggismál , lögfræðileg efni og málefni fyrirtækja .
« Microsoft styður heilshugar það markmið samtakanna að efla og styrkja starf Ábendingalína um heim allan og tryggja þannig að gripið verði til skjótra aðgerða til að bregðast við ólöglegu efni og gera Netið öruggara . »
Aðgerðum af þessu tagi fylgir oft náið samstarf við lögregluyfirvöld við að leggja fram upplýsingar sem leiða til handtöku brotamannanna á bak við vefsíðurnar .
Hamish McCulloch , aðstoðaryfirmaður þeirrar deildar Interpol sem fer með mansalsmál , sagði : « Þetta nýja samkomulag milli INHOPE og Microsoft undirstrikar þá meginreglu sem við hjá Interpol aðhyllumst , þ.e. að verndun barna gegn illri meðferð eigi að vera á ábyrgð margra aðila og stofnana , ekki einungis lögregluyfirvalda .
Með því að vinna saman erum við öll í betri aðstöðu til að greina fórnarlömb barnaníðinga og barnaníðingana sjálfa . »
Dæmi um þessa nálgun er vinna Protegeles , sem eru spænsku aðilarnir að INHOPE samtökunum .
Í maí 2005 unnu Protegeles ásamt tæknirannsóknasveit spænsku lögreglunnar ( BIT ) að framkvæmd aðgerðar sem leiddi til þess að fimm einstaklingar voru handteknir fyrir að beita börn kynferðislegu ofbeldi , kvikmynda og ljósmynda ofbeldið og birta myndefnið á Netinu .
Þetta var ein af 37 aðgerðum sem BIT gekkst fyrir í framhaldi af ábendingum frá Protegeles og er sjö þessara aðgerða enn ólokið .
Þegar hafa meira en 1.700 manns sætt rannsókn og kærurnar hafa leitt til þess að fjölmargir hafa verið handteknir bæði á Spáni og í Rómönsku Ameríku .
Frekari upplýsingar um starf INHOPE , þar á meðal skrá yfir núverandi meðlimi , rannsóknir einstakra tilvika og hvernig ábendingum um ólöglegt efni er komið á framfæri á Netinu , má fá á www.inhope.org .
Um INHOPE
INHOPE ( Alþjóðasamtök Ábendingalína á Netinu ) er stytting á International Association of Internet Hotlines .
Samtökunum var komið á fót árið 1999 sem lið í verkefninu Öryggi á Netinu , sem Framkvæmdastjórn Evrópusambandsins stendur að , og nýtur starfsemin verulegra fjárstyrkja frá henni .
Markmið samtakanna er að samræma og greiða fyrir starfi Ábendingalína sem vinna gegn ólöglegri og skaðlegri notkun Netsins .
25 aðilar í slíkri starfsemi í 23 löndum víðsvegar um heim eiga aðild að INHOPE .
Ábendingalínur skipta sköpum um aukið öryggi á Netinu því með þeim opnast leið fyrir netnotendur til að benda á ólöglegt efni á Netinu .
INHOPE ( Alþjóðasamtök Ábendingalína ) eru þeirrar skoðunar að öruggara netumhverfi verði því aðeins tryggt að allir þeir sem hagsmuna eiga að gæta vinni saman og skiptist á sérfræðilegri þekkingu .
Um Microsoft
Fyrirtækið Microsoft var stofnað 1975 og er leiðandi í heiminum á sviði hugbúnaðar , þjónustu og tæknilausna sem gera einstaklingum og fyrirtækjum kleift að njóta sín til fullnustu .
Um Microsoft í Evrópu , Miðausturlöndum og Afríku ( EMEA )
Microsoft hefur starfað í Evrópu , Miðausturlöndum og Afríku frá 1982 .
Starfsmenn Microsoft í þessum heimshlutum eru fleiri en 12 þúsund í 60 dótturfyrirtækjum og eru vörur þeirra og þjónusta seld til 138 ríkja og svæða .
Efni þetta skal eingöngu nota í upplýsingaskyni .
Fyrirtækið Microsoft afsalar sér allri ábyrgð og skilmálum að því er varðar aðra notkun þess .
Fyrirtækið Microsoft verður aldrei gert ábyrgt fyrir neinskonar tjóni af notkun efnisins , hvorki aðgreindu tjóni , beinu eða óbeinu , né tjóni sem leiðir af öðru tjóni , í málum er rísa kunna vegna samnings , vanrækslu eða af öðrum ástæðum í tengslum við notkun eða útfærslu efnisins .
Ekkert af því sem að framan greinir verður túlkað á þann veg að það feli í sér ábyrgð af nokkru tagi .
Microsoft og Windows eru annaðhvort skráð vörumerki eða vörumerki í eigu Microsoft Corp. í Bandaríkjunum og / eða öðrum ríkjum .
Nöfn á félögum og vörum sem hér eru nefnd kunna að vera skráð eign viðkomandi aðila .
Tengiliðir
INHOPE ( Alþjóðasamtök Ábendingalína á Netinu )
Yvonne Cassidy , upplýsingafulltrúi
16.02.
2006 Þingmenn ræða leiðir til að koma í veg fyrir barnaklám á netinu : Lögreglan vill samstarf við netfyrirtæki um netsíur
Lögreglan hefur óskað eftir samstarfi við netfyrirtæki hér á landi í því skyni að setja upp netsíur sem koma í veg fyrir að viðskiptavinir geti skoðað vefsíður sem innihalda barnaklám .
Þetta kom fram í máli Björns Bjarnasonar dómsmálaráðherra á Alþingi í gær .
Í umfjöllun Morgunblaðsins um málið í dag segir að ráðherra hafi á Alþingi í gær skýrt frá því að verið væri að skoða nánar alla þætti þessa máls , m.a. þá sem snúa að vernd persónuupplýsinga og öðrum lagalegum þáttum .
Sagðist hann vonast til að þetta samstarf yrði að veruleika á næstu vikum og mánuðum .
Þessi mál voru til umræðu á ráðstefnu Barnaheilla 26. janúar sl. - bæði lagalegar hliðar þess og tæknilegar .
Sjá umfjöllun Morgunblaðsins um málið hér .
14.02.
2006 Skólafélag MS heldur upplestrarmaraþon til styrktar Barnaheillum
Í tengslum við þemaviku Skólafélags Menntaskólans við Sund héldu nemendur skólans upplestrarmaraþon síðustu tvo sólarhringa og söfnuðu áheitum til styrktar Barnaheillum .
Allir nemendur skólans tóku þátt í maraþoninu með því að lesa upp úr völdum Íslendingasögum .
Ágóðinn rennur óskiptur til verkefnis Barnaheilla um uppbyggingu skóla í Kambódíu .
Áheit eru lögð inn á reikning 117-05-68437 í Landsbanka Langholtsútibúi , kt. 570489-1199 .
Nemendur MS hafa áður stutt við verkefni Barnaheilla í þemaviku skólans á undanförnum árum og þakka samtökin þeim kærlega fyrir þeirra frábæra framtak .
26.01.
2006 Fjölmenni á ráðstefnu Barnaheilla , STÖÐVUM BARNAKLÁM Á NETINU - LÖG OG TÆKNI
Svipmyndir frá ráðstefnu Barnaheilla , Stöðvum Barnaklám á Netinu - Lög og tækni
Um hundrað manns sátu í dag ráðstefnu Barnaheilla - Save the Children á Íslandi undir heitinu Stöðvum barnaklám á Netinu - Lög og tækni .
Innlendir og erlendir sérfræðingar fluttu erindi þar sem annars vegar var lögð áhersla á lagalega hlið Netsins og hins vegar tæknilega hlið þess .
Til ráðstefnunnar voru boðaðir löglærðir aðilar , lögreglumenn , netþjónustuaðilar , tölvunar- og kerfisfræðingar , barnaverndaryfirvöld og aðrir sem málið varðar .
Eftir því sem Netið verður öflugra aukast möguleikar barnaníðinga á því að stunda þar iðju sína óheftir og því er nauðsynlegt að taka höndum saman og finna leið til að sporna gegn þeim vanda sem barnaklám á Netinu er orðinn .
Markmiðið með ráðstefnunni var að varpa ljósi á þau lagaákvæði sem nú þegar eru í gildi um ólöglegt efni á Netinu og koma með hugmyndir um hvernig færa megi löggjöfina til betri vegar .
Jafnframt var kastljósinu beint að þeim vandamálum sem upp geta komið vegna tæknilegra möguleika tölvunnar og rætt hvernig brúa megi bilið milli laga og tækni .
Ragnhildur Arnljótsdóttir , ráðuneytisstjóri félagsmálaráðuneytis , ávarpaði ráðstefnuna og Thelma Ásdísardóttir flutti erindi .
SJÁ DAGSKRÁ HÉR
STÖÐVUM BARNAKLÁM Á NETINU - LÖG OG TÆKNI
Ráðstefna í Salnum í Kópavogi 26. janúar 2006 kl. 9.00-16.05
DAGSKRÁ
8.30-9.00 Skráning
9.00-9.10 Setning Guðbjörg Björnsdóttir , formaður Barnaheilla - Save the Children á Íslandi
1 .
LAGALEG HLIÐ NETSINS Ráðstefnustjóri : Rán Ingvarsdóttir , lögfræðingur hjá Barnaheillum - Save the Children á Íslandi 9.10-9.25 Ávarp Ragnhildur Arnljótsdóttir , ráðuneytisstjóri félagsmálaráðuneytis
9.25-10.15 Hvernig vernda lögin börnin okkar gegn barnaklámi á Netinu ?
Brynhildur G. Flóvenz , lektor í lagadeild Háskóla Íslands
10.15-11.00 Youth protection on the Internet - An introduction to the co-regulatory approach in Germany
Thomas Rickert , lögmaður eco - Verband der deutschen Internetwirtschaft c.
V .
Bonn , Þýskalandi
11.00-11.10 Hlé
11.10-12.00 Blocking Internet Content - Saving Children or Censorship ?
Ola-Kristian Hoff , lögfræðingur , Advokatredet í Osló , Noregi
12.00-12.15 Fyrirspurnir og umræður
12.15-13.00 Boðið upp á léttan hádegisverð
2 .
TÆKNILEG HLIÐ NETSINS Ráðstefnustjóri : Hrönn Þormóðsdóttir , kerfisfræðingur og verkefnastjóri hjá Barnaheillum - Save the Children á Íslandi
13.00- 13.25 Erindi Thelma Ásdísardóttir
13.25-14.45 Developing and Emerging Technologies Cormac Callanan , framkvæmdastjóri INHOPE - Internet Hotline Providers Association , alþjóðlegra samtaka sem berjast gegn ólöglegu efni á Netinu .
14.45-15.05 Kaffihlé
15.05-15.30 Síminn og öryggi á Netinu Jóhann S. Friðleifsson , vörustjóri Internets á einstaklingsmarkaði hjá Símanum hf.
15.30-15.55 Lögreglurannsóknir á tölvum Ágúst Evald Ólafsson , lögreglufulltrúi upplýsinga- og eftirlitsdeildar lögreglunnar í Reykjavík .
15.55-16.05 Fyrirspurnir , umræður og samantekt
Ráðstefnuslit - léttar veitingar í forsal
Barnaheill
Save the Children á Íslandi
Suðurlandsbraut 24 108 Reykjavík
© Barnaheill
Save the Children á Íslandi
24.01.
2006 Save the Children bregðast við fuglaflensuvá í Indónesíu
Til að bregðast við þeirri ógn sem stafar af fuglaflensuveirunni , H5N1 , hafa Save the Children-samtökin gripið til aðgerða til verndar fólki og alifuglum í Indónesíu .
Samtökin vinna náið með yfirvöldum þar í landi við að dreifa upplýsingabæklingum og veggspjöldum .
Þau eru ætluð neytendum og framleiðendum fuglakjöts og fjalla um hvernig þekkja megi einkenni sýkingar , tilkynna um þau og til hvaða varna er unnt að grípa til gegn veirunni .
Í Aceh-héraði , þar sem Save the Children hafa aðstoðað þúsundir fjölskyldna eftir flóðbylgjuna miklu , er fuglabændum veitt sérstök aðstoð við að verjast ásókn veirunnar .
Umfangsmikil sótthreinsun á fuglahúsum og umhverfi þeirra hefur verið í gangi og bólusetning fugla gegn veirunni , á vegum stjórnvalda .
13.01.
2006 Fréttatilkynning : Eitt ár frá hörmungunum við Indlandshaf
Á sunnudag er ár liðið frá þeim einstæða atburði er allar sjónvarpsstöðvar á Íslandi stóðu að sameiginlegri útsendingu til þess að safna fé fyrir fórnarlömb flóðbylgjunnar miklu í Asíu á annan dag jóla 2004 .
Að minnsta kosti 225 þúsund manns létust og milljónir misstu heimili sín og lífsviðurværi .
Samtökin fimm sem tóku við fjármununum eru : Barnaheill - Save the Children , Hjálparstarf kirkjunnar , Rauði kross Íslands , SOS barnaþorp og UNICEF - Barnahjálp Sameinuðu þjóðanna hafa staðið fyrir gríðarlegu neyðar- og uppbyggingarstarfi á svæðinu , hvert í samstarfi við sín alþjóðasamtök og í samvinnu við félagasamtök á staðnum .
Að veita mat , vatn , skjól , hjúkrun , bólusetningar , áfallahjálp og menntun er hluti af þessu starfi og ekki síður að útvega fólki báta , net eða önnur tæki og áhöld sem hefur gert því kleift að sjá aftur fyrir sér .
Margir hafa , fyrir fjármuni úr Neyðarhjálp úr norðri , hlotið þjálfun á nýju sviði til þess að framfleyta sér af atvinnu sem nú býðst .
Hjálparsamtökin fimm kynna á heimasíðum sínum það starf sem hver og ein hafa unnið .
Einstaklingar á Íslandi áttu frumkvæði að söfnuninni .
Fjölmiðlar gerðu hana mögulega í því umfangi sem varð .
Fyrirtæki og einstaklingar lögðu henni lið .
Úr varð stærsta söfnun sem efnt hefur verið til , til hjálpar erlendis .
122 milljónir söfnuðust .
Hjálparsamtökin þakka landsmönnum vilja í verki og þakka traust til þess að þau komi fjármununum til skila til þeirra sem mesta hjálp þurfa .
Verkið heldur áfram .
Frá hjálparstarfi Save the Children á Sri Lanka .
Ljósm. Karin Beate Nøsterud .
2.12.
2005 Stöðuskýrsla Save the Children um hjálparstarf á flóðasvæðunum
Senn er liðið eitt ár frá hinum ógnarlegu náttúruhamförum sem urðu við Indlandshaf um jólaleytið í fyrra .
Yfir 200.000 manns fórust í hamförunum og milljónir misstu heimili sín , lifibrauð og ástvini .
Save the Children-samtökin hafa um áratugaskeið verið með starfsemi í þeim löndum sem verst urðu úti og gátu því brugðið skjótt við og hafið hjálparstarf þegar í stað .
Á svæðum þeim sem urðu fyrir flóðbylgjunni eru samtökin enn að störfum og verða næstu fimm ár hið minnsta .
Markmiðið er að skapa börnum eðlilegt líf og sá árangur sem náðst hefur er hvetjandi , eins og fram kemur í stöðuskýrslu yfir starfið frá síðustu áramótum , sem samtökin birta í dag , 2. desember .
Framlög til Save the Children-samtakanna um allan heim eru orðin rúmlega 260 milljónir dala á árinu 2005 og svo öflugur stuðningur hefur gefið samtökunum byr í seglin .
Save the Children-samtökin stuðluðu að skráningu yfir 7000 barna sem urðu viðskila við fjölskyldur sínar í hamförunum við Indlandshaf .
Þúsundir barna hafa því sameinast foreldrum sínum eða vandamönnum að nýju .
Börnum hefur verið hjálpað að hefja skólagöngu á ný eins fljótt og hægt er .
Unnið er að því að þjálfa kennara , útbúa skóla og byggja skólastofur .
Með dreifingu matar og hjálpargagna tókst að afstýra frekari sjúkdómum og dauðsföllum .
Daglegt líf barna og viðurværi þeirra hefur verið bætt , með öruggum leiksvæðum og götueldhúsum .
Auk þess er unnið að þjálfun hjúkrunarfólks og að endurbyggingu sjúkrahúsa .
Tekið hefur verið á sálrænum eftirköstum hamfaranna , gegnum markvisst skólastarf .
Þar eru leikir og samræður notuð til að fá börnin til að vinna bug á óttanum .
Þessari aðferð hefur einnig verið beitt á hamfarasvæðunum í Bandaríkjunum , þar sem fellibyljir lögðu líf svo margra í rúst nú í september síðastliðnum .
Fyrsta stigi hjálpar er nú lokið en krefjandi verkefni blasa við áfram .
Megináherslan verður lögð á að samstilla vinnu samtakanna og heimamanna , svo þeir geti haldið hjálparstarfinu áfram .
Á sumum svæðum , svo sem Sri Lanka , er stjórnmálaástandið ótryggt .
Í Indónesíu , sem varð harðast úti í hamförunum , eru jarðskjálftar enn tíðir .
Samgöngur og fjarskipti eru víða erfið á afskekktum eyjum út af austurströnd Indlands .
Frá því náttúruhamfarirnar urðu í Suðaustur-Asíu hafa frekari áföll dunið yfir , eins og öllum er kunnugt .
Fellibyljirnir við Mexíkóflóa og í Mið-Ameríku , jarðskjálftarnir í Pakistan og Indlandi , auk hungursneyðar í vestan- og sunnanverðri Afríku .
Á öllum þessum svæðum hafa Save the Children-samtökin brugðist við og komið tafarlaust til hjálpar .
Þeir sem áhuga hafa á að styrkja samtökin geta haft samband við Barnaheill - Save the Children á Íslandi , í síma eða á vefnum , með því að smella hér .
Sjá stöðuskýrsluna á pdf-formi hér .
NÁTTÚRUHAMFARIR Í SUÐUR-ASÍU OG MIÐ-AMERÍKU - SÖFNUNARSÍMI 907 1900 - STYÐJUM BÖRNIN
Ljósmynd : Reuters / Alternet
Barnaheill - Save the Children safna fyrir börn á hamfarasvæðum í Suður-Asíu og Mið-Ameríku
Hundruð þúsunda barna eiga nú um sárt að binda vegna náttúruhamfaranna í Pakistan , Afganistan , Indlandi , El Salvador og Guatemala í síðustu viku .
Talið er að um 30.000 manns hafi látist í jarðskjálftunum í Kasmír , tugir þúsunda slösuðust og hátt í þrjár milljónir manna misstu heimili sín og hafast við undir berum himni .
Í Mið-Ameríku eru afleiðingar fellibylsins Stan hörmulegar .
Barnaheill - Save the Children hafa sett af stað söfnun til stuðnings börnum á þessum hamfarasvæðum .
Öllu fé sem safnast verður varið til hjálparstarfs Save the Children-samtakanna sem hafa um árabil verið með starfsemi á þessum svæðum og gátu því brugðist skjótt við og hafið neyðaraðstoð þegar í stað .
Þeir sem vilja styrkja neyðaraðstoð Barnaheilla - Save the Children á hamfarasvæðunum geta lagt inn á bankareikning samtakanna , 1158-26-58 kennitala 521089-1059 , eða hringt í söfnunarnúmerið og þá gjaldfærast 1.900 krónur á símareikning viðkomandi .
22.12.
2005 Hátíð trjánna 2005 :
Um tíu milljónir króna söfnuðust til stuðnings BUGL og börnum með hegðunarörðugleika og geðraskanir á fjáröflunarsamkomu sem Barnaheill - Save the Children á Íslandi stóðu fyrir undir heitinu Hátíð trjánna 16. desember síðastliðinn .
Hátíðin var haldin í Súlnasal Radisson SAS Hótel Sögu og mættu 170 manns til kvöldverðar og uppboðs á verkum eftir þrettán listamenn .
Barnaheill - Save the Children á Íslandi vilja þakka forseta Íslands , hr. Ólafi Ragnari Grímssyni , og frú Dorrit Moussaieff forsetafrú fyrir stuðning þeirra við verkefnið , sem og þeim fjölmörgu listamönnum og öðrum sem komu að Hátíð trjánna og gáfu vinnu sína í þágu málefnisins .
7.12.
2005 Áskorun stjórnar Barnaheilla - Save the Children á Íslandi - til Alþingis
Stjórn Barnaheilla skorar á Alþingi að tryggja áfram rekstrargrundvöll Mannréttindaskrifstofu Íslands en í fjárlagafrumvarpi fyrir árið 2006 er skrifstofunni ekki ætlaður neinn stuðningur .
Í áskoruninni segir svo : « Mannréttindaskrifstofan var stofnuð af frjálsum félagasamtökum 17. júní 1994 .
Hún hefur undanfarin 11 ár verið vettvangur þar sem mannréttindamál eru rædd í heild sinni og unnið mikilvægt starf að eflingu mannréttinda jafnt innanlands sem á alþjóðlegum vettvangi fyrir Íslands hönd .
Stjórn Barnaheilla harmar þá ákvörðun fjárlaganefndar að fella niður allt opinbert fjárframlag til Mannréttindaskrifstofu Íslands í fyrra en þessi skerðing hefur haft alvarleg áhrif á starfsemi skrifstofunnar .
Gert er ráð fyrir að Mannréttindaskrifstofa Íslands geti í dag sótt um fé til dómsmálaráðuneytis til ákveðinna verkefna .
Með þessari ráðstöfun hefur skrifstofan ekkert fast rekstrarfé og vegur það að sjálfstæði hennar , starfsemi og fjárhagslegum grundvelli þar sem alls óljóst er um hver framlög til hennar verða .
Styrkveitingar til einstakra verkefna eru alls ekki sambærilegar við óbundinn stuðning beint frá Alþingi .
Ísland á aðild að alþjóðasamtökum og stofnunum þar sem ætlast er til að í landinu starfi sjálfstæð , óháð stofnun sem vinni að mannréttindum á heildstæðan hátt .
Mannréttindafulltrúar Sameinuðu þjóðanna og Evrópuráðsins hafa lýst yfir áhyggjum sínum vegna fjármögnunar Mannréttindaskrifstofu Íslands en einnig eftirlitsnefndir Sameinuðu þjóðanna .
Í nágrannalöndum okkar öllum starfa ríkisstyrktar en sjálfstæðar mannréttindaskrifstofur og eðlilegt er að svo sé einnig hér á landi .
Stjórn Barnaheilla hvetur því Alþingi til að styrkja Mannréttindaskrifstofu Íslands með fjárframlögum og jafnvel lagasetningu til þess að hún geti óháð gegnt sínu hlutverki sem er að vinna að framgangi og verndun mannréttinda hér heima sem og erlendis . »
Barnaheill þakka stuðning við starf samtakanna og óska öllum landsmönnum gleðilegra jóla og heillaríks komandi árs .
1.12.
2005 Fyrirlestur um Ábendingalínuna og verkefnið Stöðvum Barnaklám á Netinu verður haldinn í hádeginu á morgun , 2. desember kl. 12:00 -12 : 45 á skrifstofu Barnaheilla , Suðurlandsbraut 24 , 3. hæð .
Fyrirlesturinn er liður í 16 daga átaki gegn kynbundnu ofbeldi .
Allir velkomnir .
20.11.
2005 Ólafur Ó. Guðmundsson , yfirlæknir BUGL , hlýtur viðurkenningu Barnaheilla 2005 Viðurkenningu Barnaheilla fyrir sérstakt framlag í þágu barna og réttinda þeirra hlýtur að þessu sinni Ólafur Ó. Guðmundsson , yfirlæknir BUGL .
Viðurkenningin var veitt í dag við hátíðlega athöfn í Þjóðmenningarhúsinu .
Stjórn Barnaheilla ákvað árið 2002 að veita slíka viðurkenningu árlega og valdi til þess afmælisdag Barnasáttmálans , 20. nóvember .
Á þeim degi árið 1989 var sáttmálinn samþykktur á allsherjarþingi Sameinuðu þjóðanna .
Barnaheill - Save the Children á Íslandi - eru alþjóðleg hjálpar- og barnaréttarsamtök sem hafa sáttmála Sameinuðu þjóðanna um réttindi barna að leiðarljósi í öllu sínu starfi .
Áður hafa Barnahús , Hringurinn og Velferðarsjóður barna á Íslandi hlotið viðurkenningu Barnaheilla .
Meira
Jólakort Barnaheilla - Save the Children á Íslandi 2005
Jólakort Barnaheilla 2005 eru komin í sölu .
Í ár eru í boði átta gerðir jólakorta og eru þau send styrktarfélögum samtakanna .
Einnig er hægt að kaupa kortin á skrifstofu Barnaheilla að Suðurlandsbraut 24 , 3. hæð , Reykjavík , panta þau í síma eða hér á vefnum með því að smella á hnappinn hér að ofan .
Ólafur Ó. Guðmundsson , yfirlæknir BUGL , hlýtur viðurkenningu Barnaheilla 2005 Viðurkenningu Barnaheilla fyrir sérstakt framlag í þágu barna og réttinda þeirra hlýtur að þessu sinni Ólafur Ó. Guðmundsson , yfirlæknir BUGL .
Viðurkenningin var veitt í dag við hátíðlega athöfn í Þjóðmenningarhúsinu .
Stjórn Barnaheilla ákvað árið 2002 að veita slíka viðurkenningu árlega og valdi til þess afmælisdag Barnasáttmálans , 20. nóvember .
Á þeim degi árið 1989 var sáttmálinn samþykktur á allsherjarþingi Sameinuðu þjóðanna .
Barnaheill - Save the Children á Íslandi - eru alþjóðleg hjálpar- og barnaréttarsamtök sem hafa sáttmála Sameinuðu þjóðanna um réttindi barna að leiðarljósi í öllu sínu starfi .
Áður hafa Barnahús , Hringurinn og Velferðarsjóður barna á Íslandi hlotið viðurkenningu Barnaheilla .
Guðbjörg Björnsdóttir , formaður Barnaheilla , Ingvar Ásbjörn Ingvarsson , 10 ára nemandi við Setbergsskóla sem aðstoðaði við afhendinguna , og Ólafur Ó. Guðmundsson , yfirlæknir BUGL með viðurkenningarskjal og verðlaunagripinn sem er hannaður af Sigrúnu í Bergvík .
Guðbjörg heldur á lofti Barnasáttmála Sameinuðu þjóðanna .
Barnaheill veita Ólafi viðurkenninguna fyrir að hafa um margra ára skeið verið ötull talsmaður þeirra barna og unglinga sem þurfa á geðheilbrigðisþjónustu að halda .
Hann hefur sýnt þrautseigju og einlægni í baráttu sinni fyrir bættum hag þessa hóps og verið sterkur málsvari hans .
Ólafur hefur ítrekað bent á nauðsyn þess að efla þurfi verulega þjónustu við börn og unglinga sem eiga við tilfinningaleg vandamál að stríða og að bæta þurfi aðgengi að slíkri þjónustu , t.d. á heilsugæslustöðvum .
Þannig sé best tryggður jafn réttur allra barna til þessarar þjónustu hvar sem er á landinu .
Ólafur hefur bent á að vinna þurfi leiðakort um óreiðustíga þess kerfis sem mæta á vanda hins stóra hóps barna og unglinga sem býr við skert aðgengi að nauðsynlegri þjónustu sökum þeirrar óreiðu , eins og hann orðar það sjálfur .
Barnaheill vilja með viðurkenningu sinni styðja við bakið á þeirri baráttu sem Ólafur og starfsfélagar hans standa fyrir .
Ólafur lauk kandídatsprófi frá læknadeild Háskóla Íslands árið 1986 .
Næstu fjögur árin þar á eftir starfaði hann við aðstoðar- og deildarlæknisstörf hér á landi .
Að þeim tíma loknum stundaði Ólafur fyrst framhaldsnám í geðlækningum og síðan í barna- og unglingageðlækningum í Lundi í Svíþjóð 1990-1994 .
Sömu sérgrein lagði hann stund á í Birmingham og Stoke-on-Trent í Englandi árið 1995-1996 .
Ólafur lauk einnig prófi í stjórnun og rekstri heilbrigðisþjónustu hjá Endurmenntun Háskóla Íslands árið 1999 .
Hann vann sem sérfræðingur á barna- og unglingageðdeild Landspítala - háskólasjúkrahúss , BUGL , árið 1996 ásamt því að vera stundakennari við læknadeild HÍ .
Hann hefur verið yfirlæknir BUGL frá árinu 1997 .
Hann var einnig sjálfstætt starfandi sérfræðingur á árunum 1996-1998 og 2001-2003 .
Ólafur er einn stofnenda og núverandi formaður stjórnar Barnarannsókna , sem er sjálfseignarstofnun fagaðila er með rannsóknum vilja stuðla að bættri stöðu barna með geð- og þroskaraskanir og fjölskyldna þeirra .
Hann hefur einnig verið þátttakandi og staðið fyrir fjölmörgum rannsóknarverkefnum í barna- og unglingageðlæknisfræði sem varða m.a. faraldsfræði , heilsutengd lífsgæði og erfðarannsóknir .
Barnaheill ætla áfram að að leggja þessum málaflokki lið með ýmsum hætti , m.a. með stuðningi við barna- og unglingageðdeild LSH , BUGL , bæði með fjáröflunum og öðrum verkefnum .
Einn liður í því er fjáröflunarkvöldverður undir heitinu Hátíð trjánna er haldinn verður 16. desember í Súlnasal Radisson SAS Hótel Sögu .
VIÐURKENNING BARNAHEILLA fyrir sérstakt framlag í þágu barna og réttinda þeirra 20. nóvember 2005
Guðbjörg Björnsdóttir , formaður Barnaheilla , flytur ávarp sitt .
Við háborðið sitja f.v. Kristín Jónasdóttir , framkvæmdastjóri Barnaheilla , Ingvar Ásbjörn Ingvarsson , 10 ára nemandi við Setbergsskóla , og frú Vigdís Finnbogadóttir , fyrrv. forseti Íslands og verndari Barnaheilla .
LÝÐHEILSUSTÖÐ 20.4.2004
Lýðheilsustöð tók til starfa 1. júlí 2003 , samkvæmt lögum nr. 18/2003 .
Lýðheilsustöð tilheyrir heilbrigðiskerfi landsins og fellur undir stjórn heilbrigðis- og tryggingamálaráðuneytis .
Um Lýðheilsustöð
Með starfsemi sinni er Lýðheilsustöð ætlað að efla og samræma lýðheilsustarf í landinu , efla kennslu og rannsóknir á sviði lýðheilsu , vinna að lýðheilsuverkefnum á eigin vegum og í samvinnu við aðra sem og að byggja upp þekkingasetur allra landsmanna , fagfólks jafnt sem almennings , á þessu sviði .
Lýðheilsustöð er stjórnvöldum til ráðgjafar um stefnumótun á sviði lýðheilsu , tekur þátt í alþjóðlegu samstarfi og er í tengslum við aðra sem starfa á sviði lýðheilsu .
Frá stofnun Lýðheilsustöðvar hafa áfengis- og vímuvarnaráð , manneldisráð , slysavarnaráð og tóbaksvarnaráð tilheyrt stöðinni en frá áramótum 2003/2004 bættust við Árvekni og tannverndarsjóður - og síðar verkefnin Geðrækt , Allt hefur áhrif - einkum við sjálf , hreyfing og skólafæðsla .
Unnið er sams konar verkefnum og unnin voru vegum fyrri ráða og stofnana en einnig mörgum nýjum .
Helsti ávinningurinn er að nú er á einum stað unnið sameiginlega að forvörnum á þessum sviðum .
Einkennismerki Lýðheilsustöðvar var hannað af auglýsingastofunni Argusi og sýnir það persónu snúa sér í hring .
Merkið á að tákna frelsi hvers og eins til að ná valdi á umhverfi sínu og þeim þáttum sem hafa áhrif á eigin heilbrigði .
Lýðheilsa er hugtak yfir almennt heilsufar þjóðar eða þjóðfélagshóps .
Lýðheilsustarf miðar að því að viðhalda og efla heilbrigði fólks , með forvarnarstarfi og samfélagslegri ábyrgð á heilbrigði .
Starfið byggir á samstarfi ólíkra fræðigreina og tekur m.a. til efnahagslegra og félagslegra áhrifaþátta .
Starfsfólk Lýðheilsustöðvar getur veitt nánari upplýsingar um málaflokka og starfsemi stöðvarinnar .
Staðsetning Lýðheilsustöðvar 22.3.2004
Lýðheilsustöð er til húsa að Laugavegi 116 , 4. hæð , 105 Reykjavík .
Opið er frá kl. 8-12 og 13-16 , virka daga .
Lýðheilsustöð er við Hlemm en þar er endastöð mjög margra strætisvagnaleiða .
Sjá upplýsingar Strætó .
Stefna Lýðheilsustöðvar 29.6.2004
Lýðheilsustöð tók til starfa 1. júlí 2003 samkvæmt lögum nr. 18/2003 og heyrir starfsemi hennar undir heilbrigðis- og tryggingamálaráðuneytið .
Lýðheilsa er hugtak yfir almennt heilsufar þjóðar eða þjóðfélagshóps .
Lýðheilsustarf miðar að því að viðhalda og efla heilbrigði fólks , með forvörnum og samfélagslegri ábyrgð á heilbrigði .
Starfið byggist á samstarfi ólíkra fræðigreina og tekur m.a. til félags- , umhverfis- og efnahagsmála .
Framtíðarsýn Lýðheilsustöðvar
Árið 2008 : er Lýðheilsustöð í fararbroddi í almennri heilsueflingu og forvörnum með heildræna nálgun á þá þætti sem hafa áhrif á heilsu og líðan fólks hefur Lýðheilsustöð myndað tengslanet talsmanna lýðheilsu í samfélaginu
er Lýðheilsustöð í samstarfi við háskóla og rannsóknastofnanir í kennslu og rannsóknum á sviði lýðheilsu
gengst Lýðheilsustöð reglulega fyrir heilsufarskönnunum í samstarfi við aðra og nýtir niðurstöður í lýðheilsustarfi og stefnumótun
hefur grunnur verið lagður að heilbrigðismati þar sem metin eru áhrif stjórnvaldsaðgerða á heilsu
er Lýðheilsustöð í fjölþættu alþjóðlegu samstarfi
hefur Lýðheilsustöð skapað sér ímynd meðal þjóðarinnar sem byggist á trausti og trúverðugleika
er markvisst unnið úr rannsóknarniðurstöðum með hliðsjón af skilgreindum « heilsuvísum » .
Ársskýrsla Lýðheilsustöðvar 29.6.2004
Fyrsta ársskýrsla Lýðheilsustöðvar var gefin út í maí 2005 og spannar hún fyrsta heila starfsár stöðarinnar , þ.e. árið 2004 .
Þar koma m.a. fram upplýsingar um starfsemina á árinu , stefnu , framtíðarsýn , fjárhag og gildi starfsmanna .
Skipurit Lýðheilsustöðvar 23.3.2004
Skipurit Lýðheilsustöðvar var staðfest í heilbrigðis- og tryggingamálaráðuneytinu áramótin 2003-2004 .
Samkvæmt skipuritinu stýrir forstjóri starfsemi Lýðheilsustöðvar sem fram fer á þremur sviðum : verkefnasviði , rannsókna- og þróunarsviði og samskiptasviði .
Á þessum sviðum er unnið sameiginlega að öllum verkefnum Lýðheilsustöðvar .
Landsnefnd um lýðheilsu og ráðgefandi ráð vinna með forstjóra og öðru starfsfólki að starfsemi Lýðheilsustöðvar .
Áfengis- og vímuvarnir
Hnapparnir til vinstri vísa beint á ýmislegt sem tengist áfengis- og vímuvörnum .
Fliparnir fyrir ofan gera það einnig en vísa jafnframt á aðra málaflokka sem heyra undir Lýðheilsustöð .
Verkefnisstjóri : Rafn M. Jónsson
Öll starfsemi sem áður féll undir Áfengis- og vímuvarnaráð hefur flust til Lýðheilsustöðvar .
Ráðið starfar áfram en nú sem fagráð og ráðgjafi fyrir þennan málaflokk hjá Lýðheilsustöð .
Starfsemi Lýðheilsustöðvar á sviði áfengis- og vímuvarna skiptist í öflun og miðlun upplýsinga , heilsueflingarverkefni , rannsóknir og styrkveitingar úr Forvarnasjóði .
Lýðheilsustöð er miðstöð vímuvarna í landinu .
Stöðin vinnur fræðsluefni um áfengi og önnur vímuefni fyrir almenning og stuðlar að samvinnu og samræmingu starfa á meðal allra þeirra sem vinna að vímuvörnum .
Á vegum Lýðheilsustöðvar eru unnar kannanir á áfengis- og vímuefnaneyslu landsmanna .
Einnig er safnað öðrum tölfræðilegum upplýsingum sem gefa vísbendingar um stöðu þeirra mála í landinu og skaðvænlegar afleiðingar þeirrar neyslu .
Lýðheilsustöð á í samvinnu við erlendar og innlendar rannsóknarstofnanir , háskóla og heilbrigðisstofnanir um rannsóknir á sviði áfengis- og vímuvarna .
Slysavarnir
Hnapparnir til vinstri vísa beint á flest það efni sem tengist slysavörnum .
Lituðu fliparnir hér fyrir ofan gera það einnig en vísa jafnframt á aðra málaflokka sem heyra undir Lýðheilsustöð .
Verkefnisstjóri : Jóhanna Rósa Þorsteinsdóttir .
Starfsemi Lýðheilsustöðvar á sviði slysavarna snýr að fræðslu , ráðgjöf , rannsóknum og vinnu við forvarnaverkefni .
Lýðheilsustöð er faglegur ráðgjafi stjórnvalda um slysavarnir .
Markmiðið er að draga úr heilsutjóni og dauðsföllum af völdum slysa .
Sérstaklega hefur verið unnið að slysavörnum barna og unglinga en verkefnið Árvekni-slysavarnir barna var fellt undir starfsemi Lýðheilsustöðvar .
Unnið er fræðsluefni um slysavarnir til notkunar í skólum , heilsugæslustöðvum , íþróttamannvirkjum og víðar .
Lýðheilsustöð er í samvinnu við erlendar og innlendar stofnanir og samtök á sviði slysavarna .
Slysavarnaráð fellur undir Lýðheilsustöð og starfar ráðið sem eitt af sérfræðiráðum stöðvarinnar .
Með lögum nr. 33/1994 um slysavarnaráð var það gert að skyldu ráðsins að móta reglur sem miða að því að slys séu skráð skilmerkilega og að sú skráning sé samræmd .
Landlæknisembættið og slysavarnaráð hafa haft frumkvæði að þeirri samræmingu með gerð og þróun gagnabankans Slysaskrár Íslands , sem varðveitt er hjá Landlæknisembættinu .
( smellið á myndina hér t.v. til að skoða slysaskrána )
Árvekni Um upphaf og hlutverk Árvekni 22.3.2004
Ríkisstjórn Íslands samþykkti þann 8. október 1997 tillögu Ingibjargar Pálmadóttur , heilbrigðis- og tryggingamálaráðherra , um þriggja ára átaksverkefni til fækkunar slysa á börnum og unglingum .
Aðdraganda þess verkefnis má rekja til samvinnu Þórhildar Líndal , umboðsmanns barna , og Herdísar L. Storgaard , barnaslysavarnafulltrúa Slysavarnafélags Íslands .
Í samvinnu við lækna á barnadeild Sjúkrahúss Reykjavíkur voru árið 1997 þróaðar hugmyndir umboðsmanns um sérstakt átak í slysavörnum barna og unglinga .
Tillögur um slíkt átaksverkefni voru í júlí 1997 kynntar heilbrigðisráðherra .
Eftir samþykkt ríkisstjórnar var verkefnisstjórn skipuð í apríl 1998 og hófst undirbúningur og skipulagning starfsins í framhaldi af því .
Verkefnisstjórn er skipuð fulltrúum sex ráðuneyta og einum fulltrúa frá Sambandi íslenskra sveitarfélaga .
Síðla árs 1998 var Herdís L. Storgaard ráðin framkvæmdastjóri verkefnisins og hóf hún störf 1. desember það ár .
Talið var rétt að finna verkefninu sérstakt nafn , m.a. til að auðvelda kynningu þess , og varð nafnið Árvekni fyrir valinu .
Verkefnisstjórn starfar samkvæmt skipunarbréfi , en þar segir m.a. að henni sé ætlað að efla og samhæfa aðgerðir þeirra sem þegar vinna að slysavörnum barna og unglinga , tryggja tengsl við ýmsar opinberar stofnanir , sveitarfélög , félagasamtök og faghópa og skilgreina á hverra ábyrgð hvers konar aðgerðir í forvörnum eru .
Í þessu skyni verður reynt að bæta skráningu barna- og unglingaslysa , skilgreina brýnustu verkefni og leiðir til úrbóta og samhæfa aðgerðir til fræðslu og forvarna .
Einnig verður veitt ráðgjöf um slysavarnir þessa aldurshóps og tekið við ábendingum um slysagildrur og tilkynningum um slys .
Til verkefnisins hefur verið veitt árlega af fjárlögum sjö milljónum króna árin 1999 til 2002 .
Ársskýrsla Árvekni 1999 22.3.2004
Ríkisstjórn Íslands samþykkti þann 8. október 1997 tillögu Ingibjargar Pálmadóttur , heilbrigðis- og tryggingamálaráðherra , um þriggja ára átaksverkefni til fækkunar slysa á börnum og unglingum .
Aðdraganda þessa verkefnis má rekja til samvinnu Þórhildar Líndal , umboðsmanns barna , og Herdísar L. Storgaard , barnaslysavarnafulltrúa Slysavarnafélags Íslands .
Í samvinnu við lækna á barnadeild Sjúkrahúss Reykjavíkur voru árið 1997 þróaðar hugmyndir umboðsmanns um sérstakt átak í slysavörnum barna og unglinga .
Tillögur um slíkt átaksverkefni voru í júlí 1997 kynntar heilbrigðismálaráðherra .
Eftir samþykkt ríkisstjórnar var verkefnisstjórn skipuð í apríl 1998 og hófst undirbúningur og skipulagning starfsins í framhaldi af því .
Verkefnisstjórn er skipuð fulltrúum sex ráðuneyta og einum fulltrúa frá Sambandi íslenskra sveitarfélaga .
Síðla árs 1998 var Herdís L. Storgaard ráðin framkvæmdastjóri verkefnisins og hóf hún störf 1. desember það ár .
Talið var rétt að finna verkefninu sérstakt nafn , m.a. til að auðvelda kynningu þess , og varð nafnið Árvekni fyrir valinu .
Ársskýrsla 1999
Verkefnisstjórn starfar samkvæmt skipunarbréfi , en þar segir m.a. að henni sé ætlað að efla og samhæfa aðgerðir þeirra sem þegar vinna að slysavörnum barna og unglinga , tryggja tengsl við ýmsar opinberar stofnanir , sveitarfélög , félagasamtök og faghópa og skilgreina á hverra ábyrgð hvers konar aðgerðir í forvörnum eru .
Í þessu skyni verður reynt að bæta skráningu barna- og unglingaslysa , skilgreina brýnustu verkefni og leiðir til úrbóta og samhæfa aðgerðir til fræðslu og forvarna .
Einnig verður veitt ráðgjöf um slysavarnir þessa aldurshóps og tekið við ábendingum um slysagildrur og tilkynningum um slys .
Til verkefnisins er veitt af fjárlögum sjö milljónum króna á ári í þrjú ár , 1999 til 2001 .
Verkefnisstjórn
Í verkefnisstjórn um slysavarnir barna og unglinga sitja eftirtalin samkvæmt tilnefningu sex ráðuneyta og Sambands íslenskra sveitarfélaga : Ólafur Gísli Jónsson , formaður Heilbrigðis- og tryggingamálaráðuneyti
Birna Hreiðarsdóttir Viðskipta- og iðnaðarráðuneyti
Bragi Guðbrandsson Félagsmálaráðuneyti
Hrafn Hallgrímsson Umhverfisráðuneyti
Jónína Bjartmarz Menntamálaráðuneyti
María Finnsdóttir Dóms- og kirkjumálaráðuneyti
Sólveig Guðmundsdóttir Heilbrigðis- og tryggingamálaráðuneyti
Steinunn Valdís Óskarsdóttir Samband íslenskra sveitarfélaga
Fundir verkefnisstjórnar
Verkefnisstjórn hélt 21 fund á árinu .
Á árinu 1998 voru einnig haldnir nokkrir fundir til undirbúnings starfsins og ganga frá ráðningu framkvæmdastjóra .
Fundir eru nú haldnir í fundarsal Heilsuverndarstöðvar Reykjavíkur , en skrifstofa Árverkni er þar til húsa .
Mestur tími stjórnar hefur farið í að skipuleggja starfið og skilgreina brýnustu verkefni .
Skipaðir voru vinnuhópar til að taka að sér afmörkuð verkefni ( sjá að neðan ) .
Undir lok ársins var starfsemin komin í fastari skorður og er ætlunin að verkefnisstjórn haldi fundi fyrsta miðvikudag hvers mánaðar að jafnaði .
Á fundi stjórnar hefur einnig verið boðið fulltrúum nokkurra aðila sem tengjast slysavörnum .
Má þar nefna Sigurð Guðmundsson , landlækni , Þórhildi Líndal , umboðsmann barna , Karl Steinar Valsson , forvarnafulltrúa hjá embætti Lögreglustjórans í Reykjavík , Brynjólf Mogensen , yfirlækni slysadeildar Sjúkrahúss Reykjavíkur og Kristbjörn Óla Guðmundsson og Esther Guðmundsdóttur frá Slysavarnafélagi Íslands .
Vinnuhópar verkefnisstjórnar
Stjórnin skipti með sér verkum og voru myndaðir fjórir vinnuhópar til að fjalla um afmarkaða málaflokka , fara yfir stöðu mála og hvar væri helst úrbóta þörf , fjalla um lög og reglugerðir sem þessu tengjast , skilgreina brýnustu aðgerðir og markmið og leiðir til að ná fram úrbótum .
Hópur 1 .
Íþróttir , skipulagðar tómstundir og frítími .
Steinunn Valdís Óskarsdóttir formaður , Bragi Guðbrandsson , Herdís L. Storgaard .
Haldnir voru tveir fundir .
Hópur 2 .
Umferðarmál , landbúnaðar- og vinnuslys .
María Finnsdóttir formaður , Ólafur Gísli Jónsson , Herdís L. Storgaard .
Haldnir voru fjórir fundir .
Hópur 3 .
Skólar , leikskólar og barnagæsla .
Jónína Bjartmarz formaður , Bragi Guðbrandsson , Herdís L. Storgaard .
Haldinn var einn fundur .
Hópur 4 .
Heimili , vöruöryggi , nýbyggingar og frágangur þeirra .
Birna Hreiðarsdóttir formaður , Hrafn Hallgrímsson , Herdís L. Storgaard .
Haldnir voru þrír fundir .
Hver vinnuhópur skilaði af sér niðurstöðum sem frekara starf verkefnisstjórnar og framkvæmdastjóra verður byggt á .
Nokkur afmörkuð verkefni eru þegar hafin eða í þann veginn að hefjast .
Kynning á slysavarnarátakinu Árvekni
Auglýsingastofa var ráðin til samstarfs um að hanna merki fyrir átaksverkefnið til að auðvelda kynningu .
Er ætlunin að merki Árvekni birtist á öllu efni sem frá verkefninu kemur .
Einnig var prentað bréfsefni og umslög með merkinu .
Í framhaldi af þessu var ritað kynningarbréf og sent til allra þingmanna og ráðherra , sveitastjórna og Sambands íslenskra sveitarfélaga , umboðsmanns barna , lögregluembætta , skóla , leikskóla , fræðsluskrifstofa , heilsugæslustöðva og barnadeilda sjúkrahúsanna .
Er þessu kynningarbréfi einnig ætlað að vera upphaf að samstarfi við þessa og aðra aðila sem tengjast málefnum barna .
Prentað var kynningarspjald sem ætlað er almenningi .
Á því eru upplýsingar um Árvekni , hvar verkefnið er til húsa og símanúmer .
Fólki er gefinn kostur á að setja sig í samband við skrifstofu Árvekni ef það vill benda á slysagildrur eða tilkynna um slys á börnum og unglingum .
Einnig er boðið upp á ráðgjöf um slysavarnir og upplýsingar um öryggismál .
Kynningarspjaldinu hefur verið dreift á allar heilsugæslustöðvar landsins , barnadeildir sjúkrahúsanna og bráðamóttökur þeirra og einnig á slysadeild Sjúkrahúss Reykjavíkur .
Talsvert samstarf hefur verið við fjölmiðla á árinu .
Tengist það þeim verkefnum sem unnið er að en einnig hafa blaða- og fréttamenn leitað til Árvekni í tengslum við slys eða til að leita upplýsinga þegar þeir fjalla um öryggismál barna almennt .
Gott samstarf hefur verið við neytendasíðu Morgunblaðsins á árinu og hafa upplýsingar um slysavarnir og öryggismál barna verið birtar þar reglulega .
Einnig hefur ritstjóri tímaritsins Uppeldis haft samband við Árvekni og leitað eftir efni um öryggismál og slysavarnir .
Samið var um að slíkt efni myndi birtast í hverju blaði .
Alls birtist efni frá Árvekni 5 sinnum í tímaritinu Uppeldi .
Yfirlit yfir störf framkvæmdastjóra
I. Fyrirlestrar um slysavarnir og kynning á Árvekni .
Talsvert er leitað til framkvæmdastjóra Árvekni varðandi fræðslu um slysavarnir og óskir um fyrirlestrahald .
Á árinu 1999 var haldinn 61 fyrirlestur fyrir ýmsa hópa um slysavarnir og einnig var í nokkrum tilvikum óskað sérstaklega eftir kynningu á Árvekni .
Skipting þessara fyrirlestra var sem hér segir :
Staður / markhópur Fyrirlestrar
Foreldrar og starfsfólk leikskóla 20
Foreldrar og starfsfólk grunnskóla 9
Hjúkrunarfræðingar í heilsugæslu og ungbarnaeftirliti 7
Dagmæður 5
Mömmumorgnar í kirkjum 4
Nemar í framhaldsskólum 4
Leiðbeinendur á leikjanámskeiðum 3
Annað 9
Tveir fyrirlestrar voru haldnir utan höfuðborgarsvæðins og einn erlendis .
Nánari upplýsingar er að finna í fylgiskjali I.
II.
Erindi sem bárust á árinu .
Margs konar erindi hafa borist skrifstofu Árvekni á árinu , bæði frá einstaklingum , félagasamtökum og opinberum aðilum .
Í öllum tilvikum er reynt að sinna þessum erindum strax , leita svara við spurningum fólks eða eftir atvikum að gefa leiðbeiningar um hvert það á að snúa sér .
Eitt símtal getur þannig leitt til margra annarra og stór hluti af starfi framkvæmdastjóra hefur tengst úrvinnslu slíkra erinda .
Almennt má segja að foreldrar hringi mest með spurningar um öryggi barna í bílum .
Spurt er um merkingar , hvenær eigi að skipta um bílstóla o.s.frv.
Einnig eru ábendingar um ófrágengna grunna algengar , svo og ábendingar um aðrar slysagildrur í umhverfinu .
Talsvert er um að foreldrar hringi og segi frá slysum barna sinna og eru þetta því einatt viðkvæm samtöl .
Reynt er að gefa hlutlausar upplýsingar og foreldrum yfirleitt bent á að láta gera lögregluskýrslu til að sem bestar upplýsingar séu til um slysið .
Foreldrar spyrja mikið um lög og reglur um öryggismál og hvaða stofnanir beri ábyrgð ef leiktæki eða öryggistæki reynast í ólagi .
Hvert símtal getur verið mjög tímafrekt , t.d. ef leita þarf upplýsinga áður en hægt er að svara viðkomandi .
Í sumum tilvikum hefur þurft að leita til erlendra sérfræðinga um upplýsingar .
Algengustu aðrar hringingar eru frá aðilum sem eru að hanna húsnæði fyrir börn , einkum skóla eða leikskóla , og vanta upplýsingar um staðla og öryggisákvæði eða eru jafnvel að spyrja um ákvæði byggingareglugerðar .
Þá er oft beðið um ábendingar varðandi teikningar af leikskólum , skólum eða leiksvæðum .
Dæmi um önnur erindi eru hringingar frá fyrirtækjum sem vilja afla upplýsinga um reglur um merkingu vöru , hjúkrunarfræðingar eða læknar að afla sér upplýsinga um slys og slysavarnir eða tilkynna um slys , fjölmiðlar og framhaldsskólanemar að leita upplýsinga í tengslum við greinaskrif eða ritgerðir o.s.frv.
Nánara yfirlit yfir helstu erindi sem bárust skrifstofu Árvekni er að finna í fylgiskjali II.
Að auki er mikið hringt til skrifstofunnar þar sem tilkynnt er um slys eða slysagildrur eða spurt um öryggismál barna .
Yfirlit yfir fjölda slíkra símtala til er að finna í eftirfarandi töflu .
III.
Nefndastörf .
Framkvæmdastjóri Árvekni hefur setið í eftirtöldum nefndum á vegum Árvekni .
Sumar þessarra nefnda hófu störf áður en Árvekni var stofnuð .
Var framkvæmdastjóri skipaður í þær sem fulltrúi Slysavarnarfélags Íslands en hefur síðan tekið áfram þátt í starfi þeirra sem fulltrúi Árvekni .
Að neðan eru þessar nefndir taldar upp en nánari lýsingu á starfi þeirra er að finna í fylgiskjali III.
Nefnd um öryggi á sundstöðum og við kennslulaugar .
Samstarfshópur um öryggi barna í bílum .
Átaksverkefni á vegum Orkuveitu Reykjavíkur .
Samstarfshópur um skólaakstur á vegum Umboðsmanns barna .
Samráðshópur um öryggis- og staðlamál .
Öryggisnefnd íþróttahúsa .
Vinnuhópur um öryggi skotelda .
IV .
Alþjóðlegt samstarf og námsferðir .
Norræn nefnd um slysavarnir í heimahúsum .
Í byrjun janúar barst bréf frá Civilforsvaret í Svíþjóð þar sem beðið var um að sendur yrði fulltrúi á fund í janúar .
Þar átti að ræða norrænt samstarf um varnir gegn heimaslysum , en ákveðið hafði verið að tileinka árið 2000 því málefni .
Ætlunin er að leita eftir styrk frá norrænu ráðherranefndinni til að þýða finnskan bækling um þetta efni á hin norðurlandamálin .
Þessi bæklingur yrði síðan lagður til grundvallar í áróðri og verkefnið ætti við alla aldurshópa .
Einnig er ætlunin að ákveða sérstakan dag á árinu þar sem öll löndin sameiginlega verða með verkefnið í gangi .
Framkvæmdastjóri sótti fundinn þar sem þessi hugmynd að verkefninu var kynnt .
Leitað var eftir samstarfi við Slysavarnafélag Íslands og voru menn þar á bæ reiðubúnir að veita verkefninu forystu hér á landi .
Farið verður af stað með verkefnið ef fyrrnefndur styrkur fæst , en beðið er svara frá norrænu ráðherranefndinni .
Evrópsk nefnd um öryggi leikvallatækja .
Nefndin hefur unnið að því undanfarin 7 ár að útbúa öryggisstaðla fyrir leikvallatæki .
Framkvæmdarstjóri hefur átt sæti í nefndinni s.l. 4 ár og tekið þátt í gerð staðlanna .
Fundur var haldinn á Íslandi 20. og 21. maí 1999 .
Búið er að útbúa staðla fyrir flestöll leiktæki en vinna er að hefjast vegna þeirra tækja sem enn ekki eru til staðlar fyrir .
Safe Com 3 Nord .
Þriðja norræna ráðstefnan um öryggi í umhverfinu var haldin dagana 25. til 28. ágúst hér á landi og stóð Slysavarnafélag Íslands fyrir henni .
Framkvæmdarstjóri Árvekni hefur átt sæti í undirbúningsnefndum fyrri ráðstefna og var formaður nú .
Ráðstefnan var vel sótt .
Haldnir voru 14 fundir á árinu til undirbúnings ráðstefnunni .
Námsheimsókn framkvæmdastjóra til Bandaríkjanna .
Vikuna 15. til 19. nóvember fór framkvæmdastjóri í námsheimsókn til þriggja stofnana í Washington DC .
Heimsóknin var gagnleg , miklu af bæklingum og fræðsluefni var safnað og tengsl mynduð við aðila innan þessara stofnana , sem eru eftirtaldar :
Safe Kids USA .
Verkefnið hófst fyrir 10 árum og er einkaframtak styrkt af fyrirtækinu Johnson & Johnson og hefur hlotið viðurkenningu opinberra aðila í Bandaríkjunum .
Á undanförnum árum hefur verið ráðinn starfsmaður verkefnisins í hvert ríki Bandríkjanna .
Aðalskrifstofan hefur á sínum snærum sérfræðinga á hinum ýmsu sviðum barnaslysavarna sem fylgjast með nýjungum , útbúa bæklinga fyrir foreldra og semja leiðbeiningar sem starfsmenn víðs vegar um Bandaríkin nota í starfi sínu í sinni heimabyggð .
Aðalskrifstofan í Washington hefur tekið að sér ýmis verkefni sem eru í gangi árlega , t.d. « Spennum beltin Ameríka » .
U. S. Consumer Products Safety Commission .
Farið var í allar deildir stofnunarinnar og yfirmenn kynntu sína deild .
Má segja að ferillinn í gegnum stofnunina hafi verið sá sami og tilkynning um hættulega vöru fer .
Heimsóknin var mjög vel skipulögð og sérstaklega var athyglisvert að fylgja vöru eftir sem nýbúið var að innkalla og fá upplýsingar um það ferli sem átt hafði sér stað áður en hún var kölluð af markaði .
Skráning slysa vakti einnig sérstaka athygli , en stofnuninni berast mjög ítarlegar upplýsingar um slys vegna vöru frá útvöldum sjúkrahúsum .
National Highway and Traffic Safety Administration .
Lýst var uppbyggingu stofnunarinnar og síðan kynntu aðilar frá hverju starfssviði verkefni sem unnið er að .
Sagt var frá eftirtöldum þáttum starfseminnar : Verkefni um umferðaröryggi í umhverfinu þar sem lögreglan vinnur með frjálsum félagsamtökum , foreldrum , kennurum o. fl. að umferðaröryggismálum barna .
Prófanir á búnaði og reglur um búnaðinn .
Akstur yngstu ökumannanna .
Ölvunarakstur og forvarnarfræðsla í skólum um málaflokkinn .
Tölvudeild og skráning slysa .
Hjólreiðar barna og unglinga og hjálmanotkun .
Öryggi barna í bílum .
Öryggi barna í sjúkrabílum .
Þá var kynnt verkefni sem byrjað var á fyrir 2 árum þar sem áhersla er lögð á að fræða lögreglu og dómara um hlutverk þeirra í forvörnum .
Ekki eigi að taka vægt á umferðarbrotum heldur sekta hiklaust , sama hversu lítið brotið er .
Talið er að þetta hafi fækkað mjög slysum og skilað einna mestum árangri í slysavörnum á undanförnum árum .
Niðurlag
Skýrsla þessi er fyrsta ársskýrsla Árvekni .
Mestur hluti starfsins fram að þessu hefur verið nauðsynleg undirbúningsvinna .
Mörg verkefni eru í deiglunni eða í þann veginn að hefjast .
Ekki er skortur á viðfangsefnum og ný koma sífellt í ljós , enda eru slysavarnir verkefni sem stöðugt þarf að sinna og tekur raunar aldrei enda .
Þetta leiðir hugann að því hvað tekur við þegar þessu þriggja ára átaksverkefni , sem hlotið hefur nafnið Árvekni , lýkur .
Það er stjórnvalda að taka endanlega ákvörðun um slíkt og verður ekki frekar velt vöngum yfir því að sinni .
Verkefnisstjórn og framkvæmdastjóri Árvekni þakka einstaklingum , samtökum , stofnunum og embættismönnum ánægjulega samvinnu á árinu 1999 og vonast eftir árangursríku samstarfi á komandi árum .
Fylgiskjal II
Helstu erindi sem bárust á árinu
Janúar :
Kvörtun barst frá leikskóla í Reykjavík eftir að notuð sprauta með nál fannst í sandkassa leikskólans .
Í framhaldi af þessu var haft samband við Vilborgu Ingólfsdóttur hjá Landlæknisembættinu , en hún og Haraldur Briem unnu leiðbeiningar í samvinnu við starfsmann Árvekni fyrir heilsugæslustöðvar , lögreglu , leikskóla og grunnskóla um hvernig bregðast á við atvikum af þessu tagi .
Búið er að senda þessa upplýsingar til allra sem málið varðar .
Beiðni kom frá Sigríði Þormar , hjúkrunarfræðingi hjá Rauða Krossi Íslands , um aðstoð við gerð á nýju skyndihjálparefni fyrir leiðbeinendur sem eru sérhæfðir í að kenna sundlaugarvörðum .
Efnið er unnið samkvæmt nýjum reglum um öryggi á sundstöðum og við kennslulaugar .
Aðstoðin fólst í túlkun reglna og yfirlestri efnis .
Efnið var tilbúið sumarið 1999 .
Febrúar :
Anna Björg Aradóttir , hjúkrunarfræðingur hjá Landlæknisembættinu , bað um fund til að kynna heilsueflingarverkefni og til að kynna sér starfsemi Árvekni .
Erindi frá Páli B. Baldvinssyni , dagskrárstjóra innlendrar dagskrár á Stöð 2 , um hvort Árvekni vilji samstarf um gerða þátta eða dagskrárinnskota um slysavarnir barna og unglinga .
Ólafur Gísli og Herdís fóru á fund hans þar sem Páll kynnti sínar hugmyndir að gerð þáttanna og settar voru fram hugmyndir Árvekni um málið .
Niðurstaða fundarins var sú að Herdís myndi senda Páli lista yfir þá slysaflokka sem bæri að taka fyrir og var það gert .
Ekki var unnið frekar að þessu á árinu 1999 en ætlunin að vinna þetta frekar á árinu 2000 .
Ætlunin var að Stöð 2 fyndi aðila sem að vildu styrkja gerð þessara þátta .
Af hálfu Árvekni var lögð á það áhersla að vanda val kostunaraðila og að Árvekni yrði að samþykkja allt efni áður en það væri sýnt .
Beiðni barst frá foreldrafélagi Rimaskóla um hvort starfsmaður Árvekni gæti verið áheyrnarfulltrúi á fundi með fulltrúum úr borgarstjórn og frá byggingardeild borgarverkfræðings vegna lóðamála í skólanum .
Framkvæmdarstjóri sat fundinn en þar voru öryggismál rædd og komist að góðri niðurstöðu .
Beiðni kom frá forstjóra heilsugæslunnar í Kópavogi um skoðun á nýju heilsugæslustöðinni í Kópavogi með tilliti til öryggismála og slysavarna .
Um leið á þessi skoðun við um húsnæði heilsugæslustöðvarinnar við Efstaleiti ( sama teikning ) .
Eftir að skoðun hafði farið fram var haldinn fundur með arkitekt hússins og byggingaraðila .
Bent var á ýmsar hættur og voru þær lagfærðar að mestu leyti eða aðrar leiðir fundnar til að bæta öryggi þeirra sem koma á þessar stöðvar .
Mars :
Pétur Jónsson , landslagsarkitekt , leitaði ráða samkvæmt beiðni byggingafulltrúans í Hafnarfirði vegna lóða sem að hann var að endurgera við skóla í Hafnarfirði .
Farið var yfir teikningar og lóðin skoðuð síðar til að reyna að tryggja að ekkert varðandi öryggismál hefði farið úrskeiðis við framkvæmdina .
Apríl :
Beiðni kom frá skólastjóra leikskólans Kirkjubóls í Garðabæ um úttekt á hurðum leikskólans , en alvarlegt slys hafði orðið þegar að barn varð á milli stafs og hurðar í leikskólanum .
Hurðirnar voru skoðaðar og sendar voru teikningar af listum til að koma í veg fyrir klemmuslys .
Beiðni um skoðun á endurbótum sem gerðar höfðu verið á skólahúsnæði Mýrarhúsaskóla í kjölfar slyss sem þar varð .
Árið 1999 var gerð úttekt á öryggismálum í skólanum og lagfæringar gerðar samkvæmt þeim ábendingum .
Þótti skólastjóra ástæða til að farið væri yfir endurbæturnar .
Beiðni frá foreldrafélagi Landakotsskóla um að leikaðstaða barnanna yrði könnuð meðan á byggingaframkvæmdum stóð við skólann .
Var leikaðstaðan skoðuð að viðstöddum formanni foreldrafélagsins og skólastjóra .
Erindi frá barnadeild Heilsuverndarstöðvar Reykjavíkur ( miðstöð ung- og smábarnaverndar á Íslandi ) um hvaða bæklingar væru til um slysavarnir barna .
Verið er að endurskoða handbók heilsugæslustöðva um ungbarnavernd sem gefin var út af Landlæknisembættinu .
Farið var í gegnum þá bæklinga sem til eru og ákveðið var hvaða bæklingar skyldu afhentir og hvenær .
Í undirbúningi er nánari skipulagning fræðslu um slysavarnir sem fer fram á vegum ung- og smábarnaverndar .
Beiðni kom frá arkitekt sem var að hanna leikskólahúsnæði fyrir Hafnarfjarðarbæ .
Bað arkitektinn um að teikningin yrði skoðuð og athugað væri hvort allar öryggiskröfur væru uppfylltar .
Ósk um þessa úttekt kom frá byggingarfulltrúa Hafnarfjarðar .
Beiðni kom frá íbúum í raðhúsalengju í Breiðholti um að sameiginlegt leiksvæði barnanna yrði skoðað og bent yrði á þær úrbætur sem gera þyrfti varðandi öryggi barna samkvæmt íslenskum stöðlum .
Svæðið var skoðað og ráðleggingar gefnar .
Maí :
Beiðni frá Landlæknisembættinu um yfirlestur á leiðbeiningum um meðferð á notuðum nálum og sprautum .
Efnið var lesið yfir og ábending kom frá Árvekni um hvert senda ætti þessar upplýsingar .
Beiðni frá LH tækni í Reykjavík um fund vegna undirbúnings slysaskráningar .
Var þeim bent á hvaða upplýsingar Árvekni hefði þörf fyrir og var ákveðið að eftir að þeir skoðuðu málið nánar myndu þeir óska eftir öðrum fundi með framkvæmdastjóra og formanni stjórnar Árvekni .
Ekki hefur verið boðað til fundarins enn sem komið er .
Júní :
Beiðni frá einstaklingi um fund vegna þess að hann hafði í hyggju að hefja innflutning á leikvallatækjum .
Var honum gerð grein fyrir stöðlum og þeim reglugerðum sem væru gildandi hér á landi .
Honum var ráðlagt að ræða í framhaldinu við Birnu Hreiðarsdóttur hjá Löggildingarstofu um málið .
Júlí :
Ákveðið var í samvinnu við Löggildingastofu að fara í innkaupaleiðangur og kaupa sælgæti sem pakkað er inn í sérstakar plastumbúðir eða sælgæti sem hægt er að nota sem skraut , t.d. sem hálsfestar eða armbönd .
Margar ábendingar hafa borist um slys og óhöpp vegna þessara tegunda sælgætis .
September :
Beiðni frá forstöðumanni í Dimmahvarfi við Elliðaár um að gerð yrði úttekt á lóð og húsnæði .
Dimmahvarf er heimili fyrir einhverfa unglinga .
Húsnæðið og lóðin var skoðuð og gerðar athugasemdir við nokkra þætti sem síðar voru lagfærðir .
Beiðni frá skólastjóra og forstöðukonu heilsdagsskóla Álftamýrarskóla um að umhverfið kringum skólann yrði skoðað .
Starfsfólk skólans hafði áhyggur af því hversu nálagt Miklubrautinni leiksvæðið lá og að það var ekki afgirt .
Góð gæsla er þarna en samt hafði það komið fyrir að börn fóru að götunni og var starfsfólki skólans illa við þetta .
Bréf var sent til fræðslustjóra Reykjavíkur um málið .
Beiðni frá framkvæmdarstjóra Greiningarstöðvar ríkisins um skoðun á húsnæði stofnunarinnar með öryggi barna sem þangað leita í huga .
Gerð var ítarleg úttekt á húsnæðinu og var læknir stöðvarinnar þá viðstaddur ásamt framkvæmdarstjóra .
Beiðni frá skólastjóra um skoðun á nýju leikvallatæki sem sett hafði verið upp um sumarið en lóð skólans hefur verið endurunnin .
Farið var á staðinn og kom í ljós að tækið var of nálægt öðru leiktæki .
Gerð var tillaga um að tækinu yrði fundinn annar staður .
Byggingarfulltrúi látinn vita .
Beiðni kom frá verslunarstjóra Hagkaupsverslananna um að leikkrókar í verslunum Hagkaups yrðu skoðaðir með tilliti til öryggis barna .
Var farið í allar verslanir Hagkaups á höfuðborgarsvæðinu .
Lagfæringar voru gerðar strax á eftir í samræmi við ábendingar .
Október :
Ábending kom frá foreldrum um að verið væri að sýna hættulega auglýsingu í sjónvarpi .
Auglýsingin sýndi frystikistu sem var opnuð og upp kom kona sem hafði verið lokuð niðri í kistunni .
Að mati þeirra foreldra sem hringdu var þetta hættulegt , en ári áður hafði lítill sonur þeirra horfið og var leitað að honum í tvær klukkustundir áður en í ljós kom að hann hafði skriðið inn í þurrkara og komst hann ekki út aftur .
Í framhaldi af þessari ábendingu var Samkeppnisstofnun sent bréf um málið og eftir nánari athugun þeirra á auglýsingunni var hún bönnuð .
Nokkrum mánuðum áður hafði borist ábending frá konu um að barn í nágrenni hennar hefði lokast inni í gömlum ísskáp sem stóð fyrir utan eitt húsanna .
Mikil mildi var að sjónarvottar voru að atburðinum .
Í framhaldi af þessu var send út fréttatilkynning frá Árvekni um þessa hættu .
Haft var samband við forstjóra Sorpu og í framhaldi bað hann um að allar læsingar yrðu fjarlægðar af ísskápum og frystikistum sem koma á svæði Sorpu , en talsvert er um að börn séu að klifra yfir grindverk þar eftir lokun .
Beiðni frá skólastjóra leikskólans Sunnuhvols í Garðabæ um að farið yrði yfir öryggisskipulag leikskólans og viðbrögðum við slysum .
Garðabær er að vinna hjá sér öryggisskipulag fyrir leikskólana .
Beiðni frá Heilsuverndarstöð Reykjavíkur um að taka á móti stúlku frá Mosambik , sem er að kynna sér heilbrigðismál á Íslandi .
Var starf Árvekni kynnt fyrir henni og farið var með hana í Umferðarráð .
Stúkan er sjálfboðaliði í miðstöð sem vinnur að heilbrigðis- og öryggismálum .
Beiðni kom frá skólastjóra í leikskóla á Seltjarnarnesi um að ný rennibraut þar yrði skoðuð .
Slæmt slys hafði orðið á hálsi telpu sem skall með hálsinn á enda rennibrautarinnar .
Farið var og tækið skoðað ásamt garðyrkjustjóra og byggingarfulltrúa .
Í ljós kom að tækið stóðst ekki öryggisstaðla og breyta þarf þessum hluta rennibrautar .
Erindi frá Hollvinasamtökum Háskóla Íslands vegna opins húss á þeirra vegum þar sem kynntar voru íslenskar heilbrigðisstéttir .
Árvekni var boðið að kynna starfsemi sína í anddyri Læknagarðs ásamt öðrum aðilum .
Kynning þessi fór fram helgina 30. til 31. október .
Nóvember :
Beiðni frá daggæslufulltrúa Kópavogsbæjar um gerð öryggismöppu fyrir gæsluvelli í Kópavogi .
Vinna þessi er enn í gangi og ætlunin að henni ljúki í lok janúar 2000 .
Í kjölfar þess verður mappan kynnt fyrir starfsfólki gæsluvalla .
Beiðni frá bæjarstjórn Mosfellsbæjar um að leikskólar , leikskólalóðir , skólar og skólalóðir yrðu skoðaðar .
Ákveðið var að þetta hæfist eftir áramót .
Desember :
Beiðni frá skólaheilsugæslunni í Kópavogi um samstarf varðandi öryggismál í skólum .
Ákveðið var að skoða húsnæði og skólalóðir , fara yfir skráningu slysa og önnur öryggismál í skólum Kópavogs .
Þessi vinna hófst fyrir jól og verður haldið áfram á árinu 2000 .
Fylgiskjal III
Nefndir og vinnuhópar með þátttöku Árvekni
Nefnd um öryggi á sundstöðum og við kennslulaugar .
Nefndin var upprunalega skipuð af menntamálaráðherra 1993 .
Markmið nefndarinnar var að útbúa öryggisreglur fyrir sundstaði og kennslulaugar sem tækju á öllum öryggismálum á sundstöðum .
Árið 1994 litu fyrstu reglurnar dagsins ljós en ákveðið var að fela nefndinni að útbúa öryggishandbók með frekari upplýsingum um öryggismál til að auðvelda starfsfólki lauga að framfylgja reglunum .
Slysavarnafélag Íslands kannaði hve margar sundlaugar uppfylltu reglurnar ári síðar .
Í ljós kom að engin laug uppfyllti kröfurnar að fullu .
Sundlaugar í stærri sveitarfélögum uppfylltu flest skilyrði en margt af því sem á vantaði skipi miklu um öryggi gesta .
Öryggisreglur fyrir sundstaði eiga sér lagastoð í íþróttalögum .
Þegar farið var að vinna eftir reglunum kom í ljós að þeim var í sumu ábótavant .
Var því ákveðið að endurskoða þær og lauk þeirri vinnu haustið 1999 .
Reglurnar voru sendar út til sveitarfélaga og sundstaða .
Öryggishandbókin var endurskoðuð og endurbætt .
Talið er að hægt verði að senda út þær breytingar sem gerðar hafa verið á henni í lok janúar 2000 .
Í byrjun árs 1999 ákvað Rauði Kross Íslands að endurbæta námskeiðið í skyndihjálp fyrir sundlaugarverði og útbúa sérstakt námskeið sem er sambærilegt því sem gerist í Bandríkjunum .
Gerð kennsluefnis hófst og var það tilbúið í byrjun sumars 1999 .
Fljótlega eftir það var fyrsta leiðbeinendanámskeiðið haldið .
Um haustið var tilbúinn bæklingur um öryggi á sundstöðum sem menntamálaráðuneytið gaf út .
Hefur honum verið dreift í skóla og sundlaugar og verið er að dreifa honum til heilsugæslustöðva .
Ætlast er til að öll börn sem eru að hefja skólasund fari með bæklinginn heim til foreldra .
Vinnu í sundlauganefnd lauk í október 1999 .
Haldnir voru 10 fundir á árinu .
Samstarfshópur um öryggi barna í bílum .
Samstarfshópurinn var stofnaður fyrir 3 árum með fulltrúum frá Umferðarráði , Slysavarnarfélagi Íslands og Reykjavíkurborg .
Árið 1999 kom Árvekni inn í verkefnið en fulltrúi Reykjavíkurborgar er ekki lengur í samstarfshópnum .
Hlutverk hópsins er að fækka slysum á börnum í bílum , fræða foreldra og forráðamenn barna um rétta notkun búnaðar fyrir börn í bílum , og auka notkun á öryggisbúnaði .
Samstarfshópurinn hefur gert kannanir með aðstoð nemenda úr leikskólaskor Kennaraháskólans .
Niðurstöður hafa verið kynntar með ýmsu móti í fjölmiðlum , á heilsugæslustöðvum og í leikskólum .
Gert hefur verið veggspjald með upplýsingum um rétta notkun búnaðarins og dreift til þeirra sem fræða um þessi mál .
Útbúið var fræðslumyndband sem sýnt hefur verið í sjónvarpi og á heilsugæslustöðvum .
Haldnir voru 7 fundir á árinu .
Átaksverkefni á vegum Orkuveitu Reykjavíkur .
Árið 1998 kom fyrirspurn frá Orkuveitu Reykjavíkur um samstarf vegna brunaslysa af völdum heita vatnsins .
Boðað var til til fundar með ýmsum aðilum sem þessu máli tengjast .
Ákveðið var að fræða neytendur um umgengni við heita vatnið og benda á leiðir til að fækka slysum .
Auglýsingastofa var ráðin til að gera auglýsingamyndir fyrir sjónvarp og bækling til dreifingar á öll heimili á svæði Orkuveitu Reykjavíkur .
Heilsugæslustöðvar á svæðinu fengu einnig bæklinga ásamt veggspjöldum með aðvörunarorðum .
Í nóvember voru auglýsingamyndir sýnar í sjónvarpi og skipulagt var samstarf við fjölmiðla um kynningu á verkefninu .
Neytendasamtökin eru frjáls félagasamtök og allir sem eru orðnir 16 ára geta orðið félagar og notið fullra félagslegra réttinda .
Neytendasamtökin byggjast á einstaklingsbundinni aðild .
Í ársbyrjun 2006 voru félagsmenn í Neytendasamtökunum 10.600 talsins .
Skrifstofa Neytendasamtakanna er í Reykjavík og þar starfa 7 starfsmenn , einnig er skrifstofa á Akureyri með einum starfsmanni .
Þjónusta fyrir félagsmenn Neytendasamtakanna
Neytendablaðið : 4 tölublöð á ári .
Aðgangur að fyrri tölublöðum hér á vefnum .
Heimasíða : Fullur aðgangur að vef Neytendasamtakanna , en þar eru greinar , gæða- og markaðskannanir sem aðeins birtast á vefnum á læstum síðum .
Þeir félagsmenn sem ekki hafa aðgang að netinu geta fengið slíkt efni sent í pósti endurgjaldslaust .
Útgáfurit : Tilboðsverð á útgefnu efni Neytendasamtakanna og neytendasamtaka í nágrannalöndum okkar .
Upplýsingaþjónusta : Leiðbeiningar áður en kaup eru gerð .
Endurgjaldslaus aðstoð : Aðstoð leiðbeininga- og kvörtunarþjónustunnar ef vandamál koma upp eftir að kaup hafa farið fram og neytandinn nær ekki fram rétti sínum einn síns liðs .
Lögfræðiþjónusta : Félagsmenn NS geta fengið viðtal hjá lögfræðingi samtakanna í Reykjavík eftir samkomulagi .
Samband við formann : Panta þarf á skrifstofunni viðtalstíma við formann samkvæmt nánara samkomulagi .
Lög Neytendasamtakanna 1 .
KAFLI 1. gr.
Nafn samtakanna er Neytendasamtökin .
Heimili og varnarþing er í Reykjavík .
Neytendasamtökin eru hagsmunasamtök neytenda á Íslandi .
Neytendasamtökin eru sjálfstæð og óháð einstaklingum , félögum , fyrirtækjum , samtökum , stjórnmálaflokkum og opinberum aðilum .
Neytendasamtökin skulu ætíð taka afstöðu til mála í samræmi við hagsmuni neytenda óháð öðrum sjónarmiðum .
2. gr.
Tilgangur Neytendasamtakanna er að gæta hagsmuna neytenda í þjóðfélaginu .
Tilgangi sínum hyggjast samtökin ná meðal annars með því :
að vinna að því að sjónarmið neytenda séu virt þegar ákvarðanir eru teknar eða reglur settar er varða hagsmuni neytenda , að annast útgáfu- , rannsóknar- , ráðgjafa- og fræðslustarfsemi til þess að auka skilning á hagsmunamálum neytenda , þar á meðal að auka verð- og vöruþekkingu þeirra , að styðja réttmætar kröfur einstakra neytenda og berjast fyrir því að réttur neytenda sé virtur , að vinna að umbótum á löggjöf til hagsbóta fyrir neytendur .
3. gr.
Allir þeir sem orðnir eru 18 ára geta orðið félagar í Neytendasamtökunum og notið fullra réttinda séu þeir skuldlausir við samtökin .
4. gr.
Einstök neytendafélög geta tekið upp skipulagstengsl við Neytendasamtökin , enda séu lög þeirra í samræmi við lög Neytendasamtakanna .
Neytendasamtökin og viðkomandi félag skulu þá gera með sér samstarfssamning .
5. gr.
Félög eða samtök geta gerst stuðningsaðilar Neytendasamtakanna enda skuldbindi þau sig til að vinna að hagsmunamálum neytenda .
Óski félag eða samtök eftir stuðningsaðild þarf samþykki stjórnar Neytendasamtakanna .
Sé stuðningsaðild samþykkt skal stjórn Neytendasamtakanna gera sérstakt samkomulag um það með hvaða hætti stuðningsaðildin skuli vera .
2 .
KAFLI - Þing Neytendasamtakanna 6. gr.
Þing Neytendasamtakanna skal haldið annaðhvort ár í septembermánuði .
Kjörtímabil stjórnar er milli þinga .
Þing Neytendasamtakanna er æðsta vald í málefnum þeirra .
Aukaþing getur stjórnin haldið þau ár sem reglulegt þing er ekki haldið .
Til þings og aukaþings skal boðað með a.m.k. mánaðar fyrirvara með auglýsingu í dagblöðum .
7. gr.
Allir skuldlausir félagar Neytendasamtakanna geta verið þingfulltrúar á þingi samtakanna enda tilkynni þeir þáttöku með a.m.k. viku fyrirvara .
Stjórn samtakanna er heimilt að samþykkja nýja þingfulltrúa fram að þingbyrjun og þarf þá samþykki 2/3 hluta þeirra stjórnarmanna sem atkvæði greiða um málið .
Stjórn Neytendasamtakanna skal stuðla að lágmarksþátttöku úr hverjum landshluta á þingið .
8. gr.
Þing Neytendasamtakanna er lögmætt ef löglega er til þess boðað .
Þing Neytendasamtakanna skal ræða og álykta um málefni Neytendasamtakanna og almenn neytendamál .
Á reglulegu þingi skal gerð grein fyrir starfsemi samtakanna frá síðasta þingi og rætt og ályktað um starfsemi þeirra næstu starfsár .
Endurskoðaðir reikningar samtakanna skulu lagðir fram .
Skulu tveir skoðunarmenn reikninga og tveir til vara kjörnir á þingi úr hópi annarra en stjórnarmanna og starfsmanna .
9. gr.
Dagskrá þings samtakanna skal vera :
Þingsetning .
Kjör þingforseta og annarra embættismanna .
Skýrsla stjórnar og starfsnefnda .
Endurskoðaðir reikningar lagðir fram til afgreiðslu og samþykktar .
Lagabreytingar .
Lýst kjöri formanns .
Kosning annarra stjórnarmanna
Kjör tveggja skoðunarmanna reikninga og tveggja til vara .
Ný stjórn tekur við .
Önnur mál .
Þingi er heimilt að breyta röð dagskrárliða , þó þannig að kjör stjórnar og trúnaðarmanna má ekki færa framar í dagskránni .
10. gr.
Þingið úrskurðar sjálft um kjörgengi þingfulltrúa og kjörbréf þeirra sbr. 3. gr. og 7. gr.
Einfaldur meirihluti ræður úrslitum á þinginu sbr. þó 17. gr.
3 .
KAFLI - Stjórn Neytendasamtakanna 11.gr .
Stjórn Neytendasamtakanna er skipuð 21 stjórnarmanni .
Formaður er kjörinn sérstaklega í almennri kosningu allra félaga samtakanna en aðrir stjórnarmenn á þingi samtakanna .
12. gr.
Framboð til formanns skulu berast stjórn Neytendasamtakanna eigi síðar en fyrir lok febrúar þess árs sem reglulegt þing er haldið .
Framboði til formanns skulu fylgja meðmæli 25 skuldlausra félagsmanna hið fæsta en 50 skuldlausra félagsmanna hið flesta .
Berist framboð til formanns innan tilskilins frests en á því eru gallar skal frambjóðanda veittur viku frestur til að lagfæra þá ágalla sem kunna að vera á framboði hans .
Berist einungis eitt framboð til formanns er formaður sjálfkjörinn en berist fleiri framboð til formanns annast stjórn um kynningu frambjóðenda og hlutast til um að kjörseðlar séu sendir öllum skuldlausum félögum samtakanna eigi síðar en í aprílbyrjun það ár sem reglulegt þing er haldið .
Kosningin er bréfleg og / eða með tölvutækni sé þess kostur og skal lokið fyrir lok maí sama ár og skal þess rækilega getið á kjörseðlum og í auglýsingum .
Í öllum tilvikum skal gætt nafnleyndar kjósanda .
Frambjóðandi til formanns skal hafa aðgang að félagsskrá samtakanna frá því að hann skilar inn gildu framboði og nauðsynlegum gögnum varðandi samtökin svo sem bókhaldsgögnum og ársreikningum .
Stjórn Neytendasamtakanna skal auglýsa opinberlega framboð til formanns mánuði fyrir lok framboðsfrests .
13. gr.
Stjórn Neytendasamtakanna kýs 3. manna uppstillinganefnd eigi síðar en í janúar það ár sem að reglulegt þing er haldið .
Stjórn Neytendasamtakanna setur reglur fyrir uppstillinganefnd þar sem kveðið er nánar á um framkvæmd kosninga .
Hlutverk uppstillinganefndar er að setja síðan nánari reglur um formannskjör þegar það fer fram , fylgjast með auglýsingum og framkvæmd formannskjörs og annast um talningu atkvæða ásamt fulltrúum frambjóðenda og að öðru leyti gegna hlutverki kjörstjórnar við formannskjör .
Að loknu formannskjöri skal uppstillinganefnd gera tillögur um næstu stjórn samtakanna og skal nýkjörinn formaður þá starfa með nefndinni .
Við uppstillingu til stjórnar skal gætt svo sem unnt er jafnræðis milli landshluta .
Tillögur uppstillinganefndar um skipan stjórnar skulu liggja fyrir ekki síðar en hálfum mánuði fyrir þingbyrjun .
Tillögur um stjórnarmenn má setja fram áður en kjör stjórnar er tekið á dagskrá þings Neytendasamtakanna .
14. gr.
Þing Neytendasamtakanna kýs 20 stjórnarmenn samtakanna .
Kosning til stjórnar skal vera bundin og skrifleg .
Stjórn Neytendasamtakanna kýs úr sínum hópi varaformann , ritara og gjaldkera .
15. gr.
Stjórnarfundi skal halda eigi sjaldnar en fjórum sinnum á ári í janúar , maí , september og nóvember .
Krefjist einn stjórnarmaður að stjórnarfundur sé haldinn skal gera það innan hálfs mánaðar frá því að krafa um stjórnarfund barst .
Á stjórnarfundum skal gera grein fyrir starfseminni frá því að síðasti stjórnarfundur var haldinn og fjárhagslegri stöðu samtakanna .
Meginverkefni stjórnarfunda er að öðru leyti að móta stefnu samtakanna fyrir næsta tímabil .
16. gr.
Allir skuldlausir félagar í Neytendasamtökunum hafa kosningarétt og kjörgengi í formanns og stjórnarkjöri en þeir einir geta neytt atkvæðaréttar síns í stjórnarkjöri á þingi samtakanna sem eru þingfulltrúar á þingi Neytendasamtakanna .
17. gr.
Formaður , varaformaður , ritari og gjaldkeri skipa framkvæmdastjórn auk 3 annarra stjórnarmanna kjörnum af stjórn Neytendasamtakanna .
Formaður stjórnar fundum framkvæmdastjórnar .
Hlutverk framkvæmdastjórnar er að taka ákvarðanir um allt sem snertir rekstur samtakanna og taka afstöðu til mála sem samtökunum berast .
Fundir skulu haldnir reglulega og innan viku krefjist einn framkvæmdastjórnarmaður þess að fundur verið haldinn .
Framkvæmdastjórn tekur ákvarðanir um starfsmannahald og skipulag starfseminnar og annast um ráðningu starfsmanna í samráði við framkvæmdastjóra samtakanna .
4 .
Kafli - Reikningskil og lagabreytingar 18. gr.
Reikningstímabil Neytendasamtakanna er almanaksárið .
Árgjöld skulu ákveðin af stjórn Neytendasamtakanna og taka samtökin einnig við styrkjum , t.d. frá opinberum aðilum .
19. gr.
Lögum þessum má breyta á reglulegu þingi Neytendasamtakanna og þarf 2/3 hluta greiddra atkvæða til að breytingin nái fram að ganga .
Lagabreytingartillögur þarf að leggja fram eigi síðar en 15. ágúst það ár sem reglulegt þing er haldið .
Lagabreytingartillögur sem stjórn Neytendasamtakanna leggur fram þarf að kynna eigi síðar en þing er auglýst .
Lög þessi voru samþykkt á þingi Neytendasamtakanna 27. - 28. september 2002 .
Leiðbeiningar- og kvörtunarþjónustan
Ef þú þarft aðstoð vegna kaupa á vöru eða þjónustu getur þú snúið þér til kvörtunarþjónustu NS .
Hverjir geta notað þjónustuna ?
Allir neytendur sem þurfa upplýsingar og aðstoð eða telja að á rétt sinn sé gengið geta fengið leiðbeiningar og aðstoð hjá leiðbeininga- og kvörtunarþjónustu Neytendasamtakanna .
Neytandi þarf þó ávallt fyrst að leita til seljanda eftir úrlausn máls áður en þjónustan tekur viðkomandi mál til meðferðar .
Neytendur , kynnið ykkur rétt ykkar og látið ekki seljendur troða á honum .
Hvað kostar þjónustan ?
Þjónustan er innifalin í árgjaldi félagsmanna , en þeir sem ekki eru félagsmenn geta fengið leiðbeiningar mánudaga og fimmtudaga fyrir hádegi á skrifstofu Neytendasamtakanna og ef mál er tekið inn þarf að greiða grunngjald fyrir aðstoð .
Íslenskir neytendur erlendis
Neytendasamtökin sjá um rekstur ENA - Evrópska neytendaaðstoðin
Sjá verðskrá
Sjá aðstoð og upplýsingar annarra aðila en Neytendasamtakanna
Sjá aðildarform
21. ágúst 2003
Ársskýrsla fyrir leiðbeininga- og kvörtunarþjónustu 2002
Almennt um leiðbeininga- og kvörtunarþjónustu Neytendasamtakanna
Leiðbeininga- og kvörtunarþjónusta Neytendasamtakanna er starfrækt í Reykjavík og á Akureyri og sinnir hún neytendum hvar á landinu sem þeir búa .
Rekstur er þjónustunnar tvískiptur :
Annars vegar svara starfsmenn fyrirspurnum neytandans munnlega og án frekari afskipta af málinu .
Hins vegar hafa starfsmenn milligöngu milli neytandans og seljanda vörunnar / þjónustunnar í því skyni að ná réttri og sanngjarnri úrlausn kvörtunarmálsins .
Þjónusta leiðbeininga- og kvörtunarþjónustunnar er félagsmönnum í Neytendasamtökunum að kostnaðarlausu en aðrir greiða kr. 4.000 málskotsgjald ef milligöngu þarf í kvörtunarmáli .
Þúsundir fyrirspurna - og allar nú skráðar með rafrænum hætti 1. nóvember var tölvukerfið Yfirsýn tekið til notkunar .
Tilkoma Yfirsýnar er algjör bylting fyrir Neytendasamtökin enda eru allar fyrirspurnir nú skráðar rafrænt á einn stað .
Mánuðina tvo sem Yfirsýn var í notkun á árinu 2002 voru skráðar 1.212 fyrirspurnir .
Fyrir daga Yfirsýnar voru skráðar fyrirspurnir á ári um 3.500-4.000 ( sbr. 3.515 fyrirspurnir árið 2001 ) , en löngu var vitað að sú skráning sýndi í raun aðeins hluta þeirra fyrirspurna sem berast Neytendasamtökunum .
Skráning fyrirspurna á árinu 2002 misfórst nokkuð .
Framan af ári fór skráningin fram handvirkt og því miður týndust skráningarblöð nokkurra mánaða .
Í ársskýrslunni var ákveðið að láta handvirka skráningu fyrstu 10 mánaða ársins liggja milli hluta og birta aðeins málaflokkaskiptinguna skráða af Yfirsýn .
Mest var spurt vegna raftækja og tölva og / eða hugbúnaðar .
Spurningar vegna bifreiða og fasteigna voru sömuleiðis áberandi .
Sjá nánar um skiptingu fyrirspurna í Ítarlegri ársskýrslu
254 kvörtunarmál árið 2002
Á árinu 2002 voru skráð 254 kvörtunarmál sem er fækkun um 51% frá árinu 2001 en þá voru skráð mál 515 .
Ástæða fækkunarinnar er einkum tvíþætt .
Vegna mikils álags á starfsfólk hefur aukin áhersla verið lögð á það að taka mál ekki inn nema fullreynt sé að neytandinn geti ekki leyst málið sjálfur með ráðleggingum frá leiðbeiningaþjónustunni .
Hins vegar virðast verslanir leysa betur úr kvörtunarmálum en oft áður og tillit virðist tekið til ábendinga Neytendasamtakanna .
Flest kvörtunarmál eru vegna fatnaðar og ferðalaga .
Aðrir áberandi málaflokkar varða húsgögn , vinnu iðnaðarmanna og tölvur og / eða hugbúnað .
Sjá nánar um skiptingu kvörtunarmála í Ítarlegri ársskýrslu
Sex kvörtunar- og úrskurðarnefndir
Neytendasamtökin eiga aðild að sex kvörtunar- og úrskurðarnefndum um ýmis málefni .
Langflest mál komu til kasta úrskurðarnefndar í vátryggingamálum eða 2292 .
Annir úrskurðarnefndar um viðskipti við fjármálafyrirtæki hafa aukist gríðarlega á síðustu árum .
Nefndin fjallaði um 20 mál í fyrra .
Fjallað var um sex mál í kvörtunarnefnd Neytendasamtakanna og Félags efnalaugaeigenda .
Tvö mál komu til meðferðar hjá kvörtunarnefnd samtakanna og Félags íslenskra ferðaskrifstofa .
Í nóvember 2002 hóf úrskurðarnefnd Neytendasamtakanna og Tannlæknafélags Íslands störf .
Neytendasamtökin fagna þessari nýju nefnd og vona að starf hennar í þágu neytenda verði farsælt .
Sjá nánar um kvörtunarnefndirnar og störf þeirra í Ítarlegri ársskýrslu
10. ágúst 2005
Ársskýrsla Leiðbeininga- og kvörtunarþjónustu Neytendasamtakanna fyrir árið 2004 1 .
Skipulag þjónustunnar Leiðbeininga- og kvörtunarþjónusta Neytendasamtakanna er starfrækt í Reykjavík og á Akureyri og sinnir hún neytendum hvar á landinu sem þeir búa .
Í Reykjavík eru fjórir starfsmenn í fullu starfi en á Akureyri er einn starfsmaður í hálfu starfi .
2 .
Starfsemin Starfsmenn leiðbeininga- og kvörtunarþjónustunnar svara fyrirspurnum allra neytenda þótt segja megi að félagsmenn hafi greiðari aðgang að starfsfólkinu en utanfélagsmenn .
Leiðbeiningar eru aðallega veittar í gegnum síma og tölvupóst en nokkuð er líka um að fólk komi við á skrifstofunni og óski eftir ráðleggingum .
Þurfi neytandi á aðstoð að halda við að ná fram rétti sínum gagnvart seljanda hefur kvörtunarþjónusta samtakanna milligöngu milli neytandans og seljanda vörunnar / þjónustunnar .
Aðstoð kvörtunarþjónustunnar er innifalin í árgjaldi félagsmanna Neytendasamtakanna .
Þeir neytendur sem ekki eru félagsmenn Neytendasamtakanna greiða hins vegar að lágmarki kr. 4.000 í málskotsgjald þegar þörf er á slíkri milligöngu .
3 .
Kostnaður við rekstur Neytendasamtökin og Viðskiptaráðuneytið hafa gert með sér þjónustusamning þar sem Neytendasamtökin taka að sér rekstur Leiðbeininga- og kvörtunarþjónustu fyrir neytendur óháð því hvort þeir séu félagsmenn í Neytendasamtökunum eða ekki .
Á árinu 2004 kostaði rekstur Leiðbeininga- og kvörtunarþjónustu Neytendasamtakanna um 29 milljónir króna .
Stjórnvöld greiddu á síðasta ári hins vegar aðeins 9,5 milljónir króna í framlag til Neytendasamtakanna vegna þessarar starfsemi .
Neytendasamtökin verða því að standa undir stærsta hluta kostnaðarins og nota til þess árgjöld félagsmanna .
4 .
Skráning erinda árið 2004 Neytendasamtökin nota tölvuforritið Yfirsýn til að halda utan um þær fyrirspurnir sem berast samtökunum .
Skráð er hvernig viðkomandi fyrirspurn berst , kyn fyrirspyrjanda og hvort hann / hún er félagsmaður í samtökunum eða ekki .
Árið 2004 voru samtals skráð 9.967 erindi .
Þar af svaraði Leiðbeiningar- og kvörtunarþjónustan 6.742 fyrirspurnum en annars konar erindi voru 3.225 .
5 .
Fyrirspurnir árið 2004 Fyrirspurnir eru spurningar neytenda um rétt sinn sem starfsfólk Neytendasamtakanna svarar beint án frekari afskipta af málinu .
Langflestar fyrirspurnir berast samtökunum í gegnum síma en á síðustu árum hefur fyrirspurnum í gegnum tölvupóst fjölgað .
Á árinu bárust flestar fyrirspurnir vegna bifreiða , tölva og fasteigna eða yfir 350 fyrirspurnir í hverjum málaflokki .
Sömuleiðis bárust margar fyrirspurnir vegna inneignarnóta , skilaréttar og raftækja en yfir 300 fyrirspurnir bárust í hverjum málaflokki .
6 .
Kvörtunarmál árið 2004 Í kvörtunarmálum hefur starfsfólk Neytendasamtakanna milligöngu milli neytanda og seljanda vörunnar / þjónustunnar í því skyni að ná réttri og sanngjarnri lausn .
Slík milliganga fer í flestum tilvikum fram með formlegum hætti , þ.e. skriflega , en í sumum tilvikum eru málin leyst símleiðis .
Málum er einnig fylgt eftir til stjórnvalda ef þau eru þess eðlis og jafnvel fyrir dómstóla í einstaka tilviki .
Árið 2004 annaðist kvörtunarþjónustan 198 kvörtunarmál .
Kvörtunarmálin skiptast í eftirfarandi málaflokka og er fjöldi mála í hverjum málaflokki tiltekinn í aftasta dálkinum :
Flest kvörtunarmálin á árinu vörðuðu fatnað eða skartgripi , alls 27 mál .
Aðrir stórir málaflokkar voru ferðamál og húsgögn eða tæplega 20 mál í hvorum flokki .
Einnig var mikið um kvörtunarmál vegna bifreiða og tölva .
7.
Starfsemi kvörtunar- og úrskurðarnefnda árið 2004 Neytendasamtökin hafa lengi beitt sér fyrir stofnun úrskurðarnefnda og eiga samtökin aðild að sex kvörtunar- og úrskurðarnefndum .
Fjárhagslegir hagsmunir í hverju neytendamáli eru ekki alltaf miklir og í fæstum tilvikum borgar sig að fara með málin fyrir dómstóla .
Þá er mikilvægt fyrir neytendur að geta skotið málum fyrir úrskurðarnefndir þar sem það er bæði ódýr og fljótlegur kostur .
Til að kvörtunarmál sé tekið fyrir hjá kvörtunar- eða úrskurðarnefnd þarf neytandinn að greiða málskotsgjald .
Málskotsgjald er misjafnlega hátt eftir því hvaða nefnd um er að ræða , en sé komið til móts við kröfur neytandans að hluta eða öllu leyti fær hann málskotsgjaldið endurgreitt frá seljandanum .
Neytandinn getur alltaf haldið áfram með mál fyrir dómstóla ef hann er ósáttur við úrskurð nefndarinnar .
Kvörtunar- og úrskurðarnefndir sem Neytendasamtökin eiga aðild að eru eftirtaldar :
Kvörtunarnefnd Neytendasamtakanna og Félags efnalaugaeigenda
Nefndina skipa þrír fulltrúar , einn tilnefndur af Neytendasamtökunum , einn af Félagi efnalaugaeigenda og einn af viðskiptaráðherra , sem skal vera löglærður og er jafnframt formaður nefndarinnar .
Málskotsgjald er kr. 1000 .
Úrskurðarnefnd í ferðamálum
Nefndina skipa þrír fulltrúar , einn tilnefndur af Neytendasamtökunum , einn af Samtökum ferðaþjónustunnar og einn af samgönguráðherra , sem skal vera löglærður og er jafnframt formaður nefndarinnar .
Málskotsgjald er kr. 3.500 .
Úrskurðarnefnd um þjónustu iðnaðarmanna
Nefndin er fullskipuð þegar í henni sitja fimm fulltrúar en það ræðst af ágreiningsefninu hvaða fulltrúar sitja fundi .
Einn fulltrúi er tilnefndur af Neytendasamtökunum , einn af Húseigendafélaginu , einn af Meistarasambandi byggingarmanna , einn af Samtökum atvinnurekenda í raf- og tölvuiðnaði , tveir af Samtökum iðnaðarins og einn af viðskiptaráðherra , sem skal vera löglærður og er jafnframt formaður nefndarinnar .
Málskotsgjald er kr. 5.000 .
Úrskurðarnefnd í vátryggingamálum
Nefndina skipa þrír fulltrúar sem allir skulu vera löglærðir .
Einn er tilnefndur af Neytendasamtökunum , einn af Sambandi íslenskra vátryggingafélaga og einn af viðskiptaráðherra og er hann jafnframt formaður nefndarinnar .
Málskotsgjald er kr. 5.000 .
Úrskurðarnefnd um viðskipti við fjármálafyrirtæki
Nefndina skipa fimm fulltrúar , tveir eru tilnefndir Neytendasamtökunum , tveir af fjármálafyrirtækjum og einn af viðskiptaráðherra og er hann jafnframt formaður nefndarinnar .
Málskotsgjald er kr. 5.000 .
Úrskurðarnefnd Neytendasamtakanna og Tannlæknafélags Íslands
Nefndina skipa þrír fulltrúar , einn tilnefndur af Neytendasamtökunum , einn af Tannlæknafélagi Íslands og einn af Landlækni og er hann jafnframt formaður nefndarinnar .
Málskotsgjald er kr. 5.000 .
Úrskurðarnefnd í vátryggingamálum og úrskurðarnefnd um viðskipti við fjármálafyrirtæki eru vistaðar hjá Fjármálaeftirlitinu en aðrar hjá Neytendasamtökunum .
Kvörtunar- og úrskurðarnefndir Fjöldi mála á árinu 2004
Kvörtunarnefnd Neytendasamtakanna og 2
Félags efnalaugaeigenda
Kvörtunarnefnd Neytendasamtakanna og 5
Félags íslenskra ferðaskrifstofa
Úrskurðarnefnd um þjónustu iðnaðarmanna 1
Úrskurðarnefnd í vátryggingarmálum 258
Úrskurðarnefnd um viðskipti við fjármálafyrirtæki 28
Úrskurðarnefnd Neytendasamtakanna og 2
Tannlæknafélags Íslands
Langflest mál koma fyrir úrskurðarnefnd í vátryggingamálum .
Stærsti hluti málanna varðar sakarskiptingu í árekstrarmálum og því ekki að undra að málafjöldinn sé mikill .
Úrskurðarnefnd um viðskipti við fjármálafyrirtæki kemur þar á eftir með töluvert færri mál .
Fjöldi mála í öðrum nefndum er mjög lítill en eins og áður segir skiptir miklu máli engu að síður að þessar nefndir séu starfræktar .
Kvörtunarþjónustan nær að sætta fjölda mála áður en til þess kemur að þau þurfi að fara fyrir úrskurðarnefndir og er það sennileg skýring á litlum málafjölda .
Í lok umfjöllunar um úrskurðarnefndir á vegum Neytendasamtakanna er rétt að nefna að einnig er starfandi kærunefnd lausafjár- og þjónustukaupa sem vistuð er hjá viðskiptaráðuneytinu .
Í henni sitja 3 fulltrúar og skipar viðskiptaráðherra einn fulltrúann eftir tilnefningu frá Neytendasamtökunum .
Til kærunefndarinnar geta neytendur og seljendur í lausafjár- eða þjónustukaupum leitað ef þá greinir á um réttindi sín eða skyldur og óskað eftir álitsgerð um ágreiningsefnið .
8.
Evrópska neytendaaðstoðin ( ENA ) - European Consumer Centre ( ECC ) Þann 1. janúar 2003 tóku Neytendasamtökin við rekstri Evrópsku neytendaaðstoðarinnar ( ENA ) en fram til þess tíma var starfsemi ENA til húsa í viðskiptaráðuneytinu .
Hlutverk ENA er að aðstoða neytendur sem eiga í deilum við seljendur vöru eða þjónustu yfir landamæri innan Evrópu .
Helsta verkefni Evrópsku neytenda-aðstoðarinnar á Íslandi er því að liðsinna íslenskum neytendum í samskiptum þeirra við erlend fyrirtæki .
ENA aðstoðar við upplýsingaöflun , kemur kvörtun neytandans áleiðis til seljandans og fylgist með afdrifum málsins erlendis .
Sömuleiðis annast Evrópska neytendaaðstoðin samskipti við íslensk fyrirtæki berist kvartanir vegna viðskipta við þau frá neytendum í öðrum löndum á EES-svæðinu .
Á árinu 2004 var skráð 21 fyrirspurn til Evrópsku neytendaaðstoðarinnar .
Líklegt er að fyrirspurnirnar hafi í raun verið töluvert fleiri þar sem sennilegt er að fyrirspurnir hafi verið skráðar beint undir tiltekinn málaflokk án þess að merkt væri við Evrópsku neytendaaðstoðina .
Kvörtunarmál hjá Evrópsku neytendaaðstoðinni voru 6 á árinu 2004 .
14. júlí 2006
Ársskýrsla Leiðbeininga- og kvörtunarþjónustu Neytendasamtakanna 2005 1 .
Starfsemin Leiðbeininga- og kvörtunarþjónusta Neytendasamtakanna er starfrækt í Reykjavík og á Akureyri og sinnir hún neytendum hvar á landinu sem þeir búa .
Í Reykjavík eru þrír starfsmenn í fullu starfi en á Akureyri er einn starfsmaður í hálfu starfi .
Starfsmenn leiðbeininga- og kvörtunarþjónustunnar svara fyrirspurnum allra neytenda þótt félagsmenn í Neytendasamtökunum hafi vissulega greiðari aðgang að starfsfólkinu en utanfélagsmenn .
Leiðbeiningar eru aðallega veittar í gegnum síma og tölvupóst en nokkuð er líka um að fólk komi við á skrifstofunni og óski eftir ráðleggingum .
Þurfi neytandi á aðstoð að halda við að ná fram rétti sínum gagnvart seljanda hefur kvörtunarþjónusta samtakanna milligöngu milli neytandans og seljanda vörunnar / þjónustunnar .
Aðstoð kvörtunarþjónustunnar er innifalin í árgjaldi félagsmanna Neytendasamtakanna .
Þeir neytendur sem ekki eru félagsmenn Neytendasamtakanna greiða hins vegar að lágmarki kr. 4.000 í málskotsgjald þegar þörf er á slíkri milligöngu .
2 .
Kostnaður við rekstur Neytendasamtökin og Viðskiptaráðuneytið hafa gert með sér þjónustusamning þar sem Neytendasamtökin taka að sér rekstur Leiðbeininga- og kvörtunarþjónustu fyrir neytendur óháð því hvort þeir séu félagsmenn í Neytendasamtökunum eða ekki .
Á árinu 2005 greiddu stjórnvöld aðeins um þriðjung þess kostnaðar sem Neytendasamtökin verða fyrir vegna rekstrar Leiðbeininga- og kvörtunarþjónustunnar .
Neytendasamtökin verða því að standa undir stærstum hluta kostnaðarins og nota til þess árgjöld félagsmanna .
Neytendasamtökin vinna ötullega að því að kynna starfsemi samtakanna fyrir stjórnvöldum og mikilvægi neytendamála .
Vonin er að sú vinna muni bera árangur fyrr en síðar og að stjórnvöld komi til með að hækka framlag sitt og bera allan þann kostnað sem af þjónustusamningnum hlýst .
3 .
Félagsaðild
3.1.
Af hverju að vera félagsmaður og greiða árgjald til Neytendasamtakanna ?
Því er í fyrsta lagi til að svara að starfsemi Neytendasamtakanna byggir að mestu leiti á félagsgjöldum .
Neytendasamtökin eru ekki rekin af opinberu fé nema að mjög takmörkuðu leiti , eða sem nemur 20% tekna þeirra .
Starfsmenn Neytendasamtakanna verða hins vegar oft varir við að neytendur telja að allar tekjur samtakanna komi frá hinu opinbera .
3.2.
Fleiri félagsmenn - öflugri samtök
Það er ástæða til að minna á að það eru neytendur sjálfir sem ákveða hve öflug Neytendasamtökin eru .
Þeir sem vilja hafa samtökin öflug gerast einfaldlega félagsmenn .
Því fleiri félagsmenn því meira geta samtökin gert .
Oft eru samtökin gagnrýnd fyrir að sinna ekki einstökum málum og er sú gagnrýni í einhverjum tilfellum réttmæt .
En það er ekki vegna þess að við viljum ekki sinna öllum þeim málum er varða neytendur , heldur vegna þess að við erum fáliðuð og verðum því oft að ýta til hliðar verkefnum sem við gjarnan vildum sinna .
3.3.
Hvað fá félagsmenn fyrir árgjaldið ?
Félagsmenn fá Neytendablaðið fjórum sinnum á ári með margvíslegum fróðleik fyrir neytendur .
Í öðru lagi fá félagsmenn ókeypis aðstoð til að ná fram lausn í deilumálum þeirra við seljendur en þeir sem ekki eru félagsmenn þurfa að greiða 4.000 krónur í málsskotsgjald .
Í þriðja lagi hafa félagsmenn aðgang að læstum síðum á heimasíðu Neytendasamtakanna , en þar eru markaðs- og gæðakannanir og hentugt heimilisbókhald .
Í fjórða lagi geta félagsmenn leitað til upplýsingaþjónustu samtakanna og fengið þar margvíslegar upplýsinga , t.d. um gæði á vörum .
Í fimmta og síðasta lagi leggja félagsmenn sitt að mörkum til að efla neytendastarf og gera Neytendasamtökunum kleift að halda uppi upplýsingastarfi og nauðsynlegu aðhaldi á markaði .
Fyrir allt þetta greiðir félagsmaður í Neytendasamtökunum aðeins 3.750 krónur í árgjald .
4 .
Skráning erinda árið 2005
Neytendasamtökin nota tölvuforritið Yfirsýn til að halda utan um þær fyrirspurnir sem berast samtökunum .
Skráð er hvernig viðkomandi fyrirspurn berst , kyn fyrirspyrjanda og hvort hann / hún er félagsmaður í samtökunum eða ekki .
Árið 2005 voru samtals skráð 9.229 erindi .
Þar af svaraði Leiðbeiningar- og kvörtunarþjónustan 6.409 fyrirspurnum en annars konar erindi voru 2.820 .
4.1.
Hvernig bárust erindin ?
5 .
Fyrirspurnir árið 2005
Fyrirspurnir eru spurningar neytenda um rétt sinn sem starfsfólk Neytendasamtakanna svarar beint án frekari afskipta af málinu .
Langflestar fyrirspurnir berast samtökunum í gegnum síma en á síðustu árum hefur fyrirspurnum í gegnum tölvupóst fjölgað .
Fyrirspurnirnar skiptust í eftirfarandi málaflokka og er fjöldi fyrirspurna í hverjum málaflokki tiltekinn í aftasta dálkinum :
Á árinu bárust flestar fyrirspurnir vegna bifreiða eða yfir 400 fyrirspurnir .
Fyrirspurnir vegna inneignarnóta og raftækja voru líka fyrirferðamiklar eða yfir 350 fyrirspurnir í hverjum málaflokki .
Þá leituðu margir sér ráðgjafar vegna ferðamála , húsgagna og tölva en yfir 300 fyrirspurnir voru skráðar í hverjum flokki .
6 .
Kvörtunarmál árið 2005
Í kvörtunarmálum hefur starfsfólk Neytendasamtakanna milligöngu milli neytanda og seljanda vörunnar / þjónustunnar í því skyni að ná réttri og sanngjarnri lausn .
Slík milliganga fer í flestum tilvikum fram með formlegum hætti , þ.e. skriflega , en í sumum tilvikum eru málin leyst símleiðis .
Málum er einnig fylgt eftir til úrskurðar- og kærunefnda eða stjórnvalda ef þau eru þess eðlis og jafnvel fyrir dómstóla í einstaka tilviki .
Árið 2005 annaðist kvörtunarþjónustan 233 kvörtunarmál .
Kvörtunarmálin skiptast í eftirfarandi málaflokka og er fjöldi mála í hverjum málaflokki tiltekinn í aftasta dálkinum :
Flest kvörtunarmálin á árinu vörðuðu ferðalög , alls 28 mál .
Einnig fjallaði kvörtunarþjónustan um mörg mál sem varða fatnað , raftæki , húsgögn og iðnaðarmenn .
7.
Starfsemi kvörtunar- og úrskurðarnefnda árið 2005
Neytendasamtökin hafa lengi beitt sér fyrir stofnun úrskurðarnefnda og eiga samtökin aðild að sex kvörtunar- og úrskurðarnefndum .
Fjárhagslegir hagsmunir í hverju neytendamáli eru ekki alltaf miklir og í fæstum tilvikum borgar sig að fara með málin fyrir dómstóla .
Þá er mikilvægt fyrir neytendur að geta skotið málum fyrir úrskurðarnefndir þar sem það er bæði ódýr og fljótlegur kostur .
Til að kvörtunarmál sé tekið fyrir hjá kvörtunar- eða úrskurðarnefnd þarf neytandinn að greiða málskotsgjald .
Málskotsgjald er misjafnlega hátt eftir því hvaða nefnd um er að ræða , en sé komið til móts við kröfur neytandans að hluta eða öllu leyti fær hann málskotsgjaldið endurgreitt frá seljandanum .
Neytandinn getur alltaf haldið áfram með mál fyrir dómstóla ef hann er ósáttur við úrskurð nefndarinnar .
Kvörtunar- og úrskurðarnefndir sem Neytendasamtökin eiga aðild að eru eftirtaldar :
Kvörtunarnefnd Neytendasamtakanna og Félags efnalaugaeigenda
Nefndina skipa þrír fulltrúar , einn tilnefndur af Neytendasamtökunum , einn af Félagi efnalaugaeigenda og einn af viðskiptaráðherra , sem skal vera löglærður og er jafnframt formaður nefndarinnar .
Málskotsgjald er kr. 1.000 .
Úrskurðarnefnd í ferðamálum
Nefndina skipa þrír fulltrúar , einn tilnefndur af Neytendasamtökunum , einn af Samtökum ferðaþjónustunnar og einn af samgönguráðherra , sem skal vera löglærður og er jafnframt formaður nefndarinnar .
Málskotsgjald er kr. 3.500 .
Úrskurðarnefnd um þjónustu iðnaðarmanna
Nefndin er fullskipuð þegar í henni sitja fimm fulltrúar en það ræðst af ágreiningsefninu hvaða fulltrúar sitja fundi .
Einn fulltrúi er tilnefndur af Neytendasamtökunum , einn af Húseigendafélaginu , einn af Meistarasambandi byggingarmanna , einn af Samtökum atvinnurekenda í raf- og tölvuiðnaði , tveir af Samtökum iðnaðarins og einn af viðskiptaráðherra , sem skal vera löglærður og er jafnframt formaður nefndarinnar .
Málskotsgjald er kr. 5.000 .
Úrskurðarnefnd í vátryggingamálum
Nefndina skipa þrír fulltrúar sem allir skulu vera löglærðir .
Einn er tilnefndur af Neytendasamtökunum , einn af Sambandi íslenskra vátryggingafélaga og einn af viðskiptaráðherra og er hann jafnframt formaður nefndarinnar .
Málskotsgjald er kr. 6.000 .
Úrskurðarnefnd um viðskipti við fjármálafyrirtæki
Nefndina skipa fimm fulltrúar , tveir eru tilnefndir Neytendasamtökunum , tveir af fjármálafyrirtækjum og einn af viðskiptaráðherra og er hann jafnframt formaður nefndarinnar .
Málskotsgjald er kr. 5.000 .
Úrskurðarnefnd Neytendasamtakanna og Tannlæknafélags Íslands
Nefndina skipa þrír fulltrúar , einn tilnefndur af Neytendasamtökunum , einn af Tannlæknafélagi Íslands og einn af Landlækni og er hann jafnframt formaður nefndarinnar .
Málskotsgjald er kr. 5.000 .
Úrskurðarnefnd í vátryggingamálum og úrskurðarnefnd um viðskipti við fjármálafyrirtæki eru vistaðar hjá Fjármálaeftirlitinu en aðrar hjá Neytendasamtökunum .
Fjöldi mála á árinu 2005
Kvörtunarnefnd Neytendasamtakanna og Félags efnalaugaeigenda 3 mál
Úrskuðarnefnd í ferðamálum 5 mál
Úrskurðarnefnd um þjónustu iðnaðarmanna ekkert mál
Úrskurðarnefnd í vátryggingarmálum 225 mál
Úrskurðarnefnd um viðskipti við fjármálafyrirtæki 14 mál
Úrskurðarnefnd Neytendasamtakanna og Tannlæknafélags Íslands 1 mál
Langflest mál koma fyrir úrskurðarnefnd í vátryggingamálum .
Stærsti hluti málanna varðar sakarskiptingu í árekstrarmálum og því ekki að undra að málafjöldinn sé mikill .
Úrskurðarnefnd um viðskipti við fjármálafyrirtæki kemur þar á eftir með töluvert færri mál .
Fjöldi mála í öðrum nefndum er mjög lítill en eins og áður segir skiptir miklu máli engu að síður að þessar nefndir séu starfræktar .
Kvörtunarþjónustan nær að sætta fjölda mála áður en til þess kemur að þau þurfi að fara fyrir úrskurðarnefndir og er það sennileg skýring á litlum málafjölda .
Í lok umfjöllunar um úrskurðarnefndir á vegum Neytendasamtakanna er rétt að nefna að einnig er starfandi kærunefnd lausafjár- og þjónustukaupa sem vistuð er hjá Neytendastofu .
Í henni sitja 3 fulltrúar og skipar viðskiptaráðherra einn fulltrúann eftir tilnefningu frá Neytendasamtökunum .
Til kærunefndarinnar geta neytendur og seljendur í lausafjár- eða þjónustukaupum leitað ef þá greinir á um réttindi sín eða skyldur og óskað eftir álitsgerð um ágreiningsefnið .
8.
Evrópska neytendaaðstoðin ( ENA ) - European Consumer Centre ( ECC ) Þann 1. janúar 2003 tóku Neytendasamtökin við rekstri Evrópsku neytendaaðstoðarinnar ( ENA ) en fram til þess tíma var starfsemi ENA til húsa í viðskiptaráðuneytinu .
Hlutverk ENA er að aðstoða neytendur sem eiga í deilum við seljendur vöru eða þjónustu yfir landamæri innan Evrópu .
Helsta verkefni Evrópsku neytenda-aðstoðarinnar á Íslandi er því að liðsinna íslenskum neytendum í samskiptum þeirra við erlend fyrirtæki .
ENA aðstoðar við upplýsingaöflun , kemur kvörtun neytandans áleiðis til seljandans og fylgist með afdrifum málsins erlendis .
Sömuleiðis annast Evrópska neytendaaðstoðin samskipti við íslensk fyrirtæki berist kvartanir vegna viðskipta við þau frá neytendum í öðrum löndum á EES-svæðinu .
Á árinu 2005 voru skráðar 60 fyrirspurnir til Evrópsku neytendaaðstoðarinnar .
Kvörtunarmál hjá Evrópsku neytendaaðstoðinni voru 11 á árinu 2005 .
Reykjavík , 13. júlí 2006
Úrskurðarnefndir NS og samstarfsaðila
Á vegum NS og margra samstarfsaðila þeirra eru úrskurðarnefndir um ágreiningsmál milli kaupenda og seljenda á ýmsum sviðum .
Eiga samtökin aðild að sex kvörtunar- og úrskurðarnefndum .
Þessar nefndir eru nauðsynlegur bakhjarl fyrir kvörtunarþjónustu samtakanna en ódýrt og fljótlegt er fyrir neytendur að skjóta málum fyrir nefndirnar .
Sameiginlegt er með öllum nefndunum að neytandinn þarf að greiða málskotsgjald til að mál hans sé tekið fyrir og er það mishátt eftir nefndum .
Vinni neytandi mál fyrir nefnd að hluta eða öllu leyti fær hann málskotsgjaldið endurgreitt frá seljanda .
Sé neytandi ósáttur við úrskurðinn getur hann haldið áfram með málið til dómstóla .
Vátryggingar
Úrskurðarnefnd í samvinnu NS og Sambands íslenskra vátryggingarfélaga fjallar um ágreining varðandi bótaskyldu , þar á meðal sök og sakarskiptingu milli neytenda og þeirra vátryggingarfélaga sem starfsleyfi hafa hér á landi .
Nefndina skipa þrír fulltrúar sem allir skulu vera löglærðir .
Einn er tilnefndur af Neytendasamtökunum , einn af Sambandi íslenskra vátryggingarfélaga og einn af viðskiptaráðherra og er hann jafnframt formaður nefndarinnar .
Úrskurðarnefndin er vistuð hjá Fjármálaeftirlitinu .
Fjármálamarkaður
Úrskurðarnefnd í samvinnu NS , viðskiptabanka , sparisjóða og greiðslukortafyrirtækja tekur til meðferðar kvartanir sem snúast um réttarágreining einstaklinga og fyrirtækja við íslensk fjármálafyrirtæki sem aðild eiga að nefndinni og dótturfyrirtæki þeirra .
Nefndina skipa fimm fulltrúar , tveir eru tilnefndir Neytendasamtökunum , tveir af fjármálafyrirtækjum og einn af viðskiptaráðherra og er hann jafnframt formaður nefndarinnar .
úrskurðarnefndin er vistuð hjá Fjármálaeftirlitinu .
Efnalaugar og þvottahús
Úrskurðarnefnd NS og Félags efnalaugaeigenda fjallar um kvartanir vegna þjónustu efnalauga og þvottahúsa .
Nefndina skipa þrír fulltrúar , einn tilnefndur af Neytendasamtökunum , einn af Félagi efnalaugaeigenda og einn af viðskiptaráðherra , sem skal vera löglærður og er jafnframt formaður nefndarinnar .
Úrskurðarnefndin er vistuð hjá Neytendendasamtökunum .
Ferðalög
Úrskurðarnefndin fjallar um kvartanir vegna ferða sem skipulagðar eru af ferðaskrifstofum í samtökum ferðaþjónustunnar .
Nefndina skipa þrír fulltrúar , einn tilnefndur af Neytendasamtökunum , einn af Samtökum ferðaþjónustunnar og einn af samgönguráðherra , sem skal vera löglærður og er jafnframt formaður nefndarinnar .
Úrskurðarnefndin er vistuð hjá Neytendasamtökunum .
Þjónusta iðnaðarmanna
Úrskurðarnefnd í samvinnu NS , Samtaka iðnaðarins , Meistarafélags húsasmiða , Samtökum atvinnurekenda í raf- og tölvuiðnaði ( SART ) og Húseigendafélagsins fjallar um kvartanir vegna fasteigna og kaupa á þjónustu iðnaðarmanna
Nefndina skipa fimm fulltrúar , einn tilnefndur af Neytendasamtökunum , einn af Húseigendafélaginu , einn af Samtökum iðnaðarins , einn ýmist af Samtökum iðnaðarins eða Meistarafélagi húsasmiða og einn af viðskiptaráðherra , sem skal vera löglærður og er jafnframt formaður nefndarinnar .
Úrskurðarnefndin er vistuð hjá Neytendasamtökunum .
Tannlækningar
Úrskurðarnefnd í samvinnu við NS og Tannlæknafélagi Íslands fjallar um kvartanir vegna kaupa á þjónustu tannlækna .
Nefndina skipa þrír fulltrúar , einn tilnefndur af Neytendasamtökunum , einn af Tannlæknafélagi Íslands og einn af Landlækni og er hann jafnframt formaður nefndarinnar .
Úrskurðarnefndin er vistuð hjá Neytendasamtökunum .
Lausafjár- og þjónustukaup
Kærunefnd lausafjár- og þjónustukaupa var sett á laggirnar með lögum um lausafjárkaup , nr. 50/2000 og lögum um þjónustukaup , nr. 42/2000 og lögum um neytendakaup nr. 48/2003 .
Nefndin var skipuð af viðskiptaráðherra til loka ársins 2005 .
Hún hefur nú verið endurskipuð og er til húsa hjá Neytendastofu , Borgartúni 21 , 105 Reykjavík .
Velkomin til Evrópsku neytendaaðstoðarinnar
Hjá okkur getur þú fengið upplýsingar um rétt þinn sem neytandi í löndum Evrópu .
Við getum líka aðstoðað þig sértu beittur órétti af hálfu seljanda í öðru Evrópulandi .
Evrópska neytendaaðstoðin er hluti af þjónustuneti sem kallast European Consumer Centre Net .
Skrifstofa okkar er rekin af Neytendasamtökunum og rekstrarkostnaður skiptist á milli Viðskiptaráðuneytisins og Framkvæmdastjórnar Evrópu-sambandsins .
Opnunartími
Skrifstofan er opin frá 9.00 - 16.00 alla virka daga .
Einnig er hægt að hringja frá 10:00 - 12:00 og 12:30 - 15:00 alla virka daga eða senda tölvupóst .
Fréttir
Annríki í sjúkraflutningum | 04-01-2007 |
Mikið annríki var í sjúkraflutningum í desember og yfir hátíðirnar , einkum svokölluðum millispítalaflutningi , en talsvert er um það , að sjúklingar fái að dvelja heima hjá ættingjum og vinum yfir jóladagana og áramótin .
Þá var nokkuð um veikindi , slys og óhöpp af ýmsu tagi , meðal annars nokkur tilvik , þar sem menn runnu til í hálkunni á gamlársdag , og svo slys vegna flugelda .
Samtals var óskað eftir aðstoð sjúkrabíla 2096 sinnum í desember .
Það er nokkur aukning frá fyrra ári , þegar sjúkraflutningar voru 1969 .
Nokkur útköll urðu vegna elds , en flest minniháttar , svo sem reykskynjarar og önnur viðvörunarkerfi sem fóru í gang , eldur í ruslatunnum og slíkt .
Þó var allt tilækt lið kallað til á Þorláksmessu , þegar eldur kom upp í klæðningu í Rimaskóla .
Töluverðar skemmdir urðu þar .
Samtals urðu útköll slökkvibíla í desember 153 .
Það eru næstum tvöfalt fleiri en í nóvember og talsvert fleiri en á sama tíma 2005 , þegar útköll í desember voru 121 .
Undanfarin ár hefur Brunavarðafélag Reykjavíkur selt reykskynjara , slökkvitæki og annað sem því tengist í Kringlunni fyrir jólin í forvarnaskyni .
Að þessu sinni gekk salan afar vel og greinilegt að fólk er farið að huga vel að þessum málum inná heimilunum .
Eins og áður fór fulltrúi forvarnadeildar SHS yfir brennustæði og óskir þar að lútandi og daginn fyrir gamlársdag hittust slökkviliðsstjóri , yfirlögregluþjónar , ábyrgðarmenn brennanna , fulltrúar heilbrigðiseftirlitsins á svæðinu , Veðurstofunnar og nokkurra sveitarfélaga og gáfu leyfi fyrir brennum þennan dag .
Brennurnar voru sautján að þessu sinni .
Þá skoðaði forvarnadeildin geymslu- og sölustaði flugelda og hafði reglulegt eftirlit með sölustöðum í samstarfi við lögreglu .
Merkum áfanga náð | 29-12-2006 |
Vinnuferlar fyrir sjúkraflutningamenn hafa verið gefnir út , en með þeim er stigið stórt skref til að bæta enn frekar sjúkraflutningaþjónustu landsmanna .
Vinnuferlarnir taka á flestum þeim tilfellum sem sjúkraflutningamenn lenda í í starfi sínu og eru til þess fallnir að tryggja betri þjónustu við sjúklinga .
Vinnuferlarnir eru þannig unnir að þeir taka tillit til þeirra þriggja mismunandi menntunarstiga sem sjúkraflutningamenn á Íslandi hafa , sem eru grunnmenntun ( EMT-B ) , framhaldsmenntun ( EMT-I ) og sérmenntun ( EMT-P ) .
Það er landlæknir sem gefur út vinnuferlana og verða þeir aðgengilegir og heimilir til notkunar á heimasíðu Landlæknisembættisins , ekki eingöngu sjúkraflutningamönnum því þeir nýtast einnig mjög vel læknum og hjúkrunarfræðingum sem þurfa að bregðast við bráðaveikindum og slysum .
Óhætt er að fullyrða að um mjög merkan áfanga er að ræða í þróun sjúkraflutninga og meðferð sjúklinga utan spítala á Íslandi .
Vinnan við ferlana hefur staðið í átta ár og hefur verið notast við ýmsar heimildir , svosem útgefnar leiðbeiningar landlæknis , leiðbeiningar bandaríska hjartafélagsins ( AHA ) og evrópska endurlífgunarráðsins ( ERC ) um endurlífgun , vinnuferla frá ýmsum sem reka sjúkraflutningaþjónustu í Bandaríkjum Norður-Ameríku , ýmsar kennslu- og fræðibækur í læknisfræði og sjúkraflutningum .
Slökkvilið Reykjavíkur átti frumkvæðið að vinnuferlunum með því að fá þá Guðmund Jónsson og Lárus Petersen sjúkraflutningamenn til að skrifa vinnuferla fyrir stofnunina og árið 2000 tók Landssamband slökkviliðs- og sjúkraflutningamanna við þeirri vinnu undir forystu Brynjars Þórs Friðrikssonar .
Margir hafa komið að þessari vinnu , svosem læknar , hjúkrunarfræðingar , sjúkraflutningamenn , Landspítali háskólasjúkrahús , Fjórðungssjúkrahúsið á Akureyri , Félag slysa- og bráðalækna , svo einhverjir séu nefndir .
Til að leggja lokahönd á verkið skipaði svo landlæknir vinnuhóp , sem skilaði af sér nú í desember .
Framlag í Líknarsjóðinn | 29-12-2006 |
Orkuveita Reykjavíkur hefur fært Styrktar- og líknarsjóði Slökkviliðsmanna framlag í þakklætisskyni fyrir frábæra frammistöðu slökkviliðsmanna þegar óhapp varð í Hellisheiðarheiðarvirkjun nú í haust .
Það var Ásgeir Margeirsson , framkvæmdastjóri hjá Orkuveitunni , sem færði sjóðnum hálfa milljón króna en við gjöfinni tók Sverrir Björn Björnsson .
Hann er formaður Brunavarðafélags Reykjavíkur hefur umsjón með sjóðnum .
Í bréfi sem fylgdi gjöfinni segir að með framlagi í Styrktar- og líknarsjóð slökkviliðsmanna vilji Orkuveita Reykjavíkur færa starfsmönnum Slökkviliðs höfuðborgarsvæðisins sérstakar þakkir fyrir sérlega fagmannlega og vasklega framgöngu vegna óhappsins í Hellisheiðarvirkjun aðfaranótt 28. september sl.
Það sé mat fyrirtækisins að fumlaus og skipulögð viðbrögð slökkviliðsins þessa nótt og vinnubrögð við hreinsun á svæðinu hafi komið í veg fyrir mikið tjón á umhverfi og búnaði virkjunarinnar .
Grunnatriði eldvarna á sjö erlendum tungumálum | 19-12-2006 |
Slökkvilið höfuðborgarsvæðisins hefur gefið út tvo bæklinga þar sem fjallað er um grunnatriði eldvarna á sjö tungumálum , auk íslensku .
Efnið er sérstaklega ætlað innflytjendum og útlendingum sem starfa hér á landi um lengri og skemmri tíma .
Bæklingarnir eru tveir og í þeim er fjallað um grundvallaratriði á borð við reykskynjara , flótta úr brennandi íbúð og slökkvitæki .
Þá er fjallað um neyðarnúmerið , 112 , og Hjálparsíma Rauða krossins , en bæklingarnir eru gefnir út í samvinnu við 112 og Rauða kross Íslands .
Jón Viðar Matthíasson slökkviliðsstjóri segir í samtali við shs.is að útgáfa efnisins sé tímabær enda hafi starfsmenn liðsins margsinnis komist að því að útlendingar hafi takmarkaða þekkingu á eldvörnum og búi við aðstæður þar sem eldvörnum er ábótavant .
- Við erum með þessari útgáfu einfaldlega að svara kalli tímans og veita nýjum íbúum lágmarksþjónustu .
Bæklingunum verður nú á næstunni dreift á staði sem líklegt er að útlendingar heimsæki og starfsmenn forvarnadeildar okkar munu dreifa þeim þar sem þurfa þykir .
Auk þess er unnt að nálgast þá hér á vefnum .
Þekki fólk útlendinga sem ekki geta tileinkað sér efni um eldvarnir á íslensku hvet ég það til að benda á þetta nýja efni okkar , segir Jón Viðar .
Garðar H. Guðjónsson kynningarráðgjafi hafði umsjón með útgáfu bæklinganna og Alþjóðahúsið þýddi efnið á ensku , pólsku , rússnesku , litháísku , spænsku , tælensku og serbnesku .
Efni bæklinganna hefur einnig verið birt í blaði Alþjóðahússins , Slökkviliðsmanninum og Fréttablaðinu og náð þannig mikilli útbreiðslu .
Grunnatriði eldvarna á íslensku , pólsku , rússnesku og litháísku ( PDF )
Grunnatriði eldvarna á ensku , spænsku , tælensku og serbnesku ( PDF )
Slökkviliðsmenn heiðraðir af Sjóvá | 18-12-2006 |
Sjóvá hefur veitt Slökkviliði höfuðborgarsvæðisins heiðursskjöld Sjóvá fyrir frábært starf að brunavörnum .
Slökkviliðið fær þessa viðurkenningu fyrir ötult starf í brunavörnum og einstaka fagmennsku í slökkvistarfi sem er vel samkeppnishæft við það sem best gerist í mun stærri löndum .
Slökkviliðsmenn þurfa oft að sinna erfiðum útköllum og eru sá viðbragðsaðili sem fólk treystir á .
Mikil framþróun hefur verið í starfi slökkviliðsmanna á liðnum árum og eru þeir vel þjálfaðir t.d. í fyrstu hjálp og geta betur sinnt sjúklingum á slysstað .
Sú fagmennska sem Slökkviliðið sýnir hefur með beinum hætti aukið lífsgæði allra landsmanna .
Slökkvilið höfuðborgarsvæðisins hefur margvíslegu þjónustuhlutverki að gegna gagnvart almenning og fyrirtækjum á höfuðborgarsvæðinu .
Auk sjúkraflutninga og slökkvistarfs er um að ræða neyðarsímsvörun , viðbrögð við umhverfismengun , verðmætabjörgun , björgun vegna umferðaróhappa , almannavarnir , sjóköfun , björgun utan alfaraleiða og tilfallandi aðstoð við almenning .
Starfsmenn liðsins gegna því mörgum ólíkum störfum sem krefjast fjölbreyttrar þjálfunar og tækjabúnaðar .
Í liðinu eru menn sem eru þjálfaðir til aksturs , reykköfunar , sjóköfunar , sjúkraflutninga , eiturefnaköfunar , björgunar úr bílflökum með klippum , verðmætabjörgunar og annarra tilfallandi starfa .
Sjóvá hefur þrisvar sinnum áður veitt heiðursskjöldinn .
Herdís Storgaard hlaut hann fyrst árið 1999 fyrir slysavarnir í þágu barna .
Árið 2000 hlutu björgunarsveitir í Þingeyjasýslum skjöldinn fyrir björgunarafrek í Jökulsá á Fjöllum .
Lögreglan í Hafnarfirði hlaut svo skjöldinn árið 2005 fyrir skýra markmiðssetningu og mælanlegan árangur í fækkun afbrota .
Samningur við Faxaflóahafnir | 14-12-2006 |
Jón Viðar Matthíasson , slökkviliðsstjóri og Gísli Gíslason , hafnarstjóri , skrifuðu í dag , fimmtudaginn 14. desember , undir samning milli Slökkviliðs Höfuðborgarsvæðisins bs.
og Faxaflóahafna sf. um aðgerðir vegna hugsanlegra mengunaróhappa á hafnarsvæði Faxaflóahafna sf.
Í samningnum felst að Slökkvilið Höfuðborgarsvæðisins bs .
fer með stjórnun aðgerða þegar mengunaróhöpp verða .
Samningurinn er m.a. gerður á grundvelli laga um verndun hafs og stranda frá árinu 2004 .
Búnaður Faxaflóahafna sf. sem ætlaður er til nota í mengunarslysum verður í vörslu slökkviliðsins auk þess sem slökkiviliðið mun annast undirbúning og skipulagningu nauðsynlegra æfinga .
Samningur þessi er að mati beggja mikilvægt skref til þess að tryggja sem best markviss og örugg vinnubrögð þegar mengunarslys ber að höndum á hafnarsvæði Faxaflóahafna sf. auk þess sem báðir eru sammála um að tryggja áframhaldandi gott samstarf í ýmsum málum .
Tengiliðir fyrirtækjanna vegna framkvæmda samningsins verða Hallur Árnason frá Faxaflóahöfnum sf. og Höskuldur Einarsson f.h. Slökkviliðs Höfuðborgarsvæðisins bs.
Erill um helgina | 11-12-2006 |
Mikill erill var hjá Slökkviliði höfuðborgarsvæðisins aðfaranótt sunnudags vegna vatnsleka í íbúðarhúsum , enda talsverð rigning og slydda .
Niðurföll höfðu víða stíflast í kjöllurum vegna veðursins og var vatn orðið sumstaðar svo mikið að beita þurfti öflugum dælum til þess að dæla út því vatni sem hafði safnast saman .
Víðast urðu þó ekki miklar skemmdir , sem betur fer , að sögn Kristjáns Þórs Henryssonar aðstoðarvarðstjóra .
Njóta mikils trausts | 27-11-2006 |
Fólk ber mikið traust til slökkviliðs- og sjúkraflutningamanna , samkvæmt nýrri könnun Gallups .
Nær 99 prósent sögðust bera mikið traust til þeirra .
Svokallað ánægjugildi mældist 4,7 af 5 mögulegum en það er hærra en mælst hefur í ímyndarkönnunum Gallups fyrir fyrirtæki og stofnanir til þessa .
Þá lýstu um 95 prósent svarenda yfir ánægju með störf stéttarinnar og reyndust flestir mjög ánægðir .
Ánægjan mælist nær 98 prósent hjá þeim sem þurft hafa að nota þjónustuna .
Átak í eldvörnum innflytjenda | 24-11-2006 |
Slökkvilið höfuðborgarsvæðisins er að fara af stað með sérstakt átak í eldvörnum meðal innflytjenda með útgáfu leiðbeininga á átta tungumálum .
Á sama tíma er Eldvarnaátak Landssambands slökkviliðs- og sjúkraflutningamanna að hefjast um allt land .
Í nýrri skoðanakönnun Gallup kemur fram að fólk telur , að eldvarnaátakið sé afar mikilvægt .
Könnun Gallup á eldvörnum heimilanna og viðhorfi almennings til eldvarna :
Eldvörnum er verulega ábótavant á mörgum heimilum
Eldvarnaátak Landssambands slökkviliðs- og sjúkraflutningamanna er að hefjast um allt land .
Könnun Gallup sýnir að eldvörnum er ábótavant á mörgum heimilum .
Almenningur telur Eldvarnaátakið mikilvægt og ber mikið traust til slökkviliðs- og sjúkraflutningamanna .
Slökkvilið höfuðborgarsvæðisins gerir átak í eldvörnum meðal innflytjenda .
Eldvarnaátak Landssambands slökkviliðs- og sjúkraflutningamanna ( LSS ) hófst í gær þegar slökkviliðsmenn hófu að heimsækja grunnskóla og fræða heimilin um eldvarnir .
Könnun sem Gallup gerði fyrir Brunamálastofnun og LSS sýnir að eldvörnum er verulega ábótavant á mörgum heimilum Talsvert vantar upp á að nægilega margir hafi reykskynjara , eldvarnateppi og slökkvitæki á heimilum sínum og alltof fáir ( 17,3% ) segjast hafa gert neyðaráætlun fyrir heimilið .
Að jafnaði farast um tveir einstaklingar í eldsvoðum hérlendis á ári hverju .
Eldsvoðar valda árlega eignatjóni uppá um einn og hálfan milljarð króna .
Reynslan sýnir að líkur á eldsvoðum aukast talsvert á aðventunni vegna mikillar notkunar rafmagns og kertaljósa .
Slökkviliðs- og sjúkraflutningamenn leggja því áherslu á að allir tileinki sér grunnatriði eldvarna .
Könnun Gallup sýnir að nær 99 prósent landsmanna telja Eldvarnaátakið mikilvægt , það er mjög mikilvægt ( 83,9% ) eða frekar mikilvægt ( 14,7% ) .
Slökkviliðs- og sjúkraflutningamenn njóta mikils trausts
Könnun Gallup leiðir einnig í ljós að almenningur ber mikið traust til slökkviliðs- og sjúkraflutningamanna .
Nær 99 prósent sögðust bera mikið traust til þeirra .
Ánægjugildið í þeirra garð mælist 4,7 af 5 mögulegum en það er hærra en mælst hefur í ímyndarkönnunum Gallup fyrir fyrirtæki og stofnanir til þessa .
Þá lýstu um 95 prósent svarenda yfir ánægju með störf stéttarinnar og reyndust flestir mjög ánægðir .
Ánægjan mælist nær 98 prósent hjá þeim sem þurft hafa að nota þjónustuna .
Eldvarnabúnað vantar á alltof mörg heimili
Sérfræðingar í eldvörnum leggja mesta áherslu á að fólk setji upp reykskynjara til að tryggja að það verði sem fyrst vart við eld og nái að komast út áður en það er um seinan .
Í óvenju tíðum eldsvoðum á heimilum á undanförnum vikum hafa reykskynjarar sannað gildi sitt hvað eftir annað .
Samkvæmt könnun Gallup vantar reykskynjara að meðaltali á sex prósent heimila en á höfuðborgarsvæðinu er hlutfallið hærra og hæst er það í Reykjavík , 8,4 prósent .
Um þriðjungur hefur aðeins einn reykskynjara en aðrir tvo eða fleiri .
Talsvert virðist einnig vanta uppá að fólk fylgi leiðbeiningum um prófun á virkni reykskynjara og viðhaldi þeirra .
Innan við helmingur ( 42,3% ) segist hafa allan lágmarksbúnað sem mælt er með , það er reykskynjara , slökkvitæki og eldvarnateppi .
Eins og tíðir eldsvoðar á heimilum undanfarið sýna er eldur raunveruleg ógn við líf , heilsu og eignir fólks .
Spurt var í könnun Gallup hvort kviknað hefði í hjá viðkomandi á síðustu tíu árum og svöruðu 12,5 prósent því játandi .
Slökkvilið höfuðborgarsvæðisins gerir átak í eldvörnum meðal innflytjenda
Í Slökkviliðsmanninum , forvarnablaði LSS sem kemur út 25. nóvember , eru leiðbeiningar um eldvarnir í fyrsta sinn birtar á fleiri tungumálum en íslensku .
Efnið birtist einnig í blaði Alþjóðahússins , Eins og fólk er flest .
Birting efnisins er liður í sérstöku átaki Slökkviliðs höfuðborgarsvæðisins ( SHS ) til að koma upplýsingum um grunnatriði eldvarna til innflytjenda og útlendinga sem hingað eru komnir til að starfa um lengri eða skemmri tíma .
Átakið er gert í samvinnu við Rauða kross Íslands og Neyðarlínuna , 112 .
Ljóst er að talsverð brögð eru að því að útlendingar búi í húsnæði þar sem eldvörnum er ábótavant .
SHS hefur því látið þýða efni um grunnatriði eldvarna á sjö erlend tungumál .
Átak SHS hefst með birtingu efnisins í áðurnefnum ritum en það verður síðan gefið út í bæklingum og dreift þar sem þess er þörf .
Borgarstjóri á sjúkrabíl | 16-11-2006 |
Vilhjálmur Þ. Vilhjálmsson borgarstjóri brá sér í sjúkraflutningagalla á dögunum til að kynnast af eigin raun starfi slökkviliðs- og sjúkraflutningamanna , enda stjórnarformaður SHS .
Hann fór í nokkur útköll á sjúkrabíl , kynnti sér og prófaði þau tæki og tól , sem starfsmenn nota við vinnu sína , bæði sem sjúkraflutningamenn og slökkviliðsmenn og ræddi við starfsmenn .
« Það er ánægjulegt að kynnast starfinu á þennan hátt .
Nú veit ég mun betur en áður í hverju starfsemin er fólgin .
Það er ótrúlega gott starf unnið hér , » sagði borgarstjóri .
Starfsmönnum þótti borgarstjóri afar liðtækur enda spurði hann margs , áður en hann fór í fyrsta útkallið á sjúkrabílnum .
Ekki afstaða slökkviliðsins | 15-11-2006 | « Brunavarnir á Laugaveginum í Reykjavík eru á flestum stöðum góðar eða vel viðunandi og mikill vilji er til þess meðal íbúa og þeirra sem starfa þar , að hlutirnir séu í lagi » , segir Jón Viðar Matthíasson slökkviliðsstjóri .
Í Blaðinu í dag er uppsláttur á forsíðu undir fyrirsögninni « Laugavegurinn mun brenna » og bent á að samtenging húsa sé stórhættuleg og brunavarnir og útgönguleiðir vanti .
« Þessi fyrirsögn og það sem henni fylgir endurspeglar engan veginn afstöðu slökkviliðsins , » segir Jón Viðar , « enda alls ekki það sem varðstjórinn sagði í fyrrnefndu viðtali í Blaðinu . »
Jón Viðar segir , að talsvert sé um það á öllu höfuðborgarsvæðinu , að fólk búi í ósamþykktum íbúðum , bæði Íslendingar og útlendingar og auðvitað hafi menn áhyggjur af því að brunavarnir þar séu ef til vill ekki eins og þær eiga að vera , en hann hvetji fólk til að athuga hvernig brunavörnum er háttað .
Ein veigamesta eldvörnin er sú , að fólk hafi reykskynjara , helst í öllum herbergjum og hafi handslökkvitæki og eldvarnarteppi við hendina .
Þetta eru ódýrar eldvarnir , sem allir geta komið sér upp , hvort heldur þeir eru í eigin húsnæði eða í leigu .
Þá er rétt , að menn hugi að því , að tvær flóttaleiðir séu út úr húsnæðinu , önnur má vera út á svalir .
Þá er nauðsynlegt að hver og ein íbúð , fyrirtæki , verslun , sé með viðunandi eld- og reykhólfun að stigahúsinu .
Þetta tryggir annars vegar að stigahúsið , sem er aðalflóttaleiðin , sé reyk- og eldlaus , ef eldur kemur upp í húsinu , svo alltaf megi komast út þar .
Ef ekki þá skal loka að sér og bíða þar til slökkvilið kemur á vettvang .
Þá er fólki bent á að sýna eðlilega aðgæslu , slökkva á kertum áður en það fer út , svo og eldavél og öðrum heimilistækjum .
« Eldvarnir eru almennt í góðu lagi , » segir Jón Viðar , « en ávallt má gera betur . »
Hann segir að skilningur almennings á brunavörnum sé að aukast , enda fólk meðvitað um bruna , eins og nýleg dæmi sanni .
Hann hvetur fólk til að koma brunavörnum sínum í enn betra horf , ekki síst með það í huga , hvaða tími er framundan .
« Það er von mín , að óheppileg fyrirsögn hafi ekki valdið óþægindum þeim , sem málið varða heldur hvetji þá til að huga enn betur að eldvörnum . »
Nýr eiturefnabúnaður | 26-10-2006 |
Slökkvilið höfuðborgarsvæðisins hefur aukið verulega við búnað sinn til að fást við eiturefnaslys .
Þetta var gerlegt þar sem til kom ríflegur styrkur frá Brunamálastofnun ríkisins .
Keyptir hafa verið eiturefnamælar frá REA , viðbótar lokunarbúnaður frá Vetter , fleiri eiturefnagallar og tjöld frá Trelleborg .
Tjöldin eru alls sex talsins og geta starfað sem eiturefna skolunartjöld í tveim sjálfstæðum einingum .
Með þeim var keyptur vatnshitari , vatnsdæla og hitablásarar .
Tjöldin sem eru alls um 180 fermetrar , má einnig nota sem sjúkraskýli við stórslys og geta þá sem slík tekið við um 50 manns á sjúkrabörum .
Aðeins tók um ½ klst. að tjalda öllum tjöldunum í fyrsta skipti og aðra ½ klst tók að tengja allt saman ganga frá vatnslögnum og hita o.s.frv.
11 nýir slökkviliðsmenn | 13-10-2006 |
Slökkvilið höfuðborgarsvæðisins hefur ráðið 11 nýja slökkviliðsmenn til starfa .
Rösklega fimmtíu manns sóttu um , þegar störfin voru auglýst laus til umsóknar í byrjun ágúst .
Eftir langt ráðningaferli var ákveðið að ráða þennan hóp .
Ástæðan fyrir svo stórum hópi nýrra starfsmanna er sú , að verið er að fjölga í liðinu auk þess sem verið er að ráða í störf sem hafa losnað .
Nýju starfsmennirnir hefja starfsþjálfun síðar í þessum mánuði , sem standa mun næstu vikurnar áður en þeir geta hafið störf sem slökkviliðs- og sjúkraflutningamenn .
21 næsta ár | 22-08-2006 |
Fjórir fatlaðir einstaklingar í hjólastólum tóku þátt í Reykjavíkurmaraþoninu á laugardag með aðstoð nokkurra slökkviliðsmanna og náðu frábærum árangri .
« Þetta var alveg stórkostlegt , veðrið frábært og þetta gekk vel í alla staði , » sagði Pálmi Pálmason , einn þeirra , sem var í hjólastólunum .
« Þetta er í annað sinn , sem ég tek þátt .
Í fyrra fórum við þrjá kílómetra , tíu núna og stefnan er tekin á 21 kílómetra að ári .
Ekki spurning ! »
sagði Pálmi .
Hópurinn náði frábærum árangri , en hann fór á 1 klukkustund og sex mínútum .
Allar aðstæður voru eins og best verður á kosið , enda tóku nærri tíu þúsund manns þátt í hlaupinu .
Fjöldi umsókna | 16-08-2006 |
Nokkur fjöldi umsókna og fyrirspurna hefur borist Slökkviliði höfuðborgarsvæðisins vegna starfa Slökkviliðs- og sjúkraflutningamanna , sem eru auglýst laus til umsóknar um þessar mundir .
Umsóknarfrestur er til 22. ágúst .
Um er að ræða fullt starf í vaktavinnu við sjúkraflutninga , slökkvistörf og reykköfun , björgun og neyðarflutninga með möguleika á starfsmenntun og þjálfun hérlendis og erlendis .
Laun eru skv. kjarasamningi Launanefndar sveitarfélaga og Landssambands slökkviliðs- og sjúkraflutningamanna .
Slökkviliðs- og sjúkraflutningamenn með reynslu eru sérstaklega hvattir til að sækja um .
Ráðgert er að nýju starfsmennirnir hefji störf í síðasta lagi 1. nóvember .
Viltu starfa hjá SHS
Á hjólastólum í maraþonið | 17-08-2006 |
Tuttugu slökkviliðsmenn ætla að aðstoða fjóra fatlaða einstaklinga í hjólastólum til að hlaupa 10 kílómetra í Reykjavíkurmaraþoninu á laugardag .
Hlaupararnir verða ræstir klukkan tuttugu mínútur í tíu og reikna með að vera öðru hvoru megin við 60 mínútur að hlaupa vegalengdina .
« Við gerðum þetta í fyrra , fórum reyndar bara þrjá kílómetra , en það gekk svo vel og var svo skemmtilegt að við ákváðum í sameiningu að fara tíu kílómetra núna , » segir Sverrir Haukur Grönli , einn slökkviliðsmannanna , sem verða með í hlaupinu .
Það eru Bónus , Össur og Orkuveita Reykjavíkur , sem styrkja hlaupið .
Ágóðinn rennur til Íþróttafélags fatlaðra í Reykjavík og Líknarsjóðs Brunavarðafélagsins .
Öryggismál á Menningarnótt | 16-08-2006 |
Menningarnótt er stærsti viðburður landsins .
Gert er ráð fyrir þúsundum manna , líklega á bilinu 60-100 þúsund og því ljóst að talsverðan viðbúnað þarf í borginni .
Afar gott samstarf hefur verið milli Höfuðborgarstofu og þeirra sem sinna öryggis- og umferðarmálum á Menningarnótt .
Eins og áður verður starfandi aðgerðastjórn lögreglunnar í Reykjavík , Slökkviliðs höfuðborgarsvæðisins , Slysadeildar LSH , Reykjavíkurborgar , Rauða krossins , Landsbjargar og fleiri , sem bera ábyrgð á öryggismálum á Menningarnótt .
Þetta er í fjórða sinn sem aðgerðastjórn af þessu tagi er sett upp vegna Menningarnætur , sem mun án efa efla samskipti allra þeirra sem koma að öryggis- og umferðarmálum á Menningarnótt .
Og ekki síður auka öryggi Reykvíkinga og þeirra gesta þennan dag .
Lögreglan í Reykjavík og Slökkvilið höfuðborgarsvæðisins verða með sameiginlega aðstöðu fyrir viðbragðslið sitt í Ingólfsstræti við Sölvhólsgötu ( handan Seðlabankans ) .
Þar verða sjúkra- slökkvi- og lögreglubifreiðar , ásamt stjórnstöðvarbifreið Flugbjörgunarsveitarinnar .
Körfubifreið Slökkviliðs höfuðborgarsvæðisins verður staðsett þar vel merkt bæði SHS og lögreglu , þannig að auðvelt verður að sjá hvert á að leita bjáti eitthvað á .
Slökkvilið höfuðborgarsvæðisins mun fylgjast grannt með viðburðum dagsins og verða sjúkrabifreiðar á ferðinni vegna þeirra .
Þegar líður á daginn og kvöldið verður sjúkrabifreiðum fjölgað , ásamt því að mönnuð verður aukaslökkvibifreið .
Um kvöldið verður viðbragslið slökkviliðsins ( áhafnir sjúkra- og slökkvibifreiða ) staðsett í Ingólfsstræti við Sölvhólsgötu í sameiginlegri aðstöðu .
Þar verður jafnframt aðstaða til að búa um minniháttar sár , ef um slíkt er að ræða .
Bátur frá slökkviliðinu verður við eftirlit meðfram strandlengjunni meðan á flugeldasýningunni stendur .
Lögreglan í Reykjavík mun kappkosta að liðsinna ökumönnum og öðrum vegfarendum vegna þessa viðburðar og reyna eftir föngum að sjá til þess að fólk komist leiðar sinnar úr miðborginni eftir hefðbundna dagskrá .
Þó er alveg ljóst að vegfarendur verða að undirbúa sig undir einhverjar umferðartafir .
Öflug umferðarlöggæsla verður allan daginn en þegar formlegri dagskrá lýkur munu lögreglumenn aðallega sinna umferð um Sæbraut , Hringbraut / Miklabraut og Bústaðaveg að Suðurhlíð .
Verða lögreglumenn á öllum gatnamótum Sæbrautar frá miðborginni að Holtavegi og eins verða lögreglumenn á gatnamótum Hringbrautar / Miklubrautar frá Melatorgi og að Háaleitisbraut .
Þá verða lögreglumenn á gatnamótum á Bústaðavegi frá Snorrabraut til og með Suðurhlíð .
Samhliða umferðarstjórnuninni verða umferðarljós á Sæbraut og Hringbraut / Miklubraut tekin úr sambandi þegar formlegri dagskrá lýkur .
Vonast er til að þessi umferðarstýring liðki mjög fyrir allri umferð .
Þess ber sérstaklega að geta að lokað verður fyrir umferð frá klukkan 19:00 um Sæbraut að Kringlumýrarbraut og Geirsgötu frá Ægisgötu .
Þá verða lögreglumenn við almenna löggæslu eftir nánara skipulagi lögreglunnar í Reykjavík .
Aðstaða fyrir útkallslið lögreglu og slökkviliðs verður í Ingólfsstræti / Sölvhólsgötu eins og áður var getið .
Þaðan mun löggæslu verða stjórnað .
Lögreglan vill brýna það sérstaklega fyrir foreldrum að skilja börn sín ekki eftir í miðbænum þegar dagskránni lýkur með flugeldasýningu .
Lögreglan mun taka mjög hart á unglingadrykkju og vonast eftir góðri liðveislu foreldra í því alvarlega máli .
Lögreglan í Reykjavík mun sinna eftirliti með lokun gatna í tengslum við Menningarnótt .
Fjölmörgum götum verður lokað , líkt og undanfarin ár , annars vegar í tengslum við Menningarnótt og hins vegar vegna Reykjavíkurmaraþons , sem fram fer sama dag .
Ræst verður í Reykjavíkurmaraþon klukkan 08:00 en tímatöku verður hætt klukkan 15:00 .
Ökumenn eru beðnir um að sýna hlaupurum tillitssemi en mörgum götum verður lokað vegna hlaupsins .
Á heimasíðu lögreglunnar ( logreglan.i s ) er að finna upplýsingar um umferðartakmarkanir eða lokanir vegna Menningarnætur .
Ákveðið hefur verið að loka Hverfisgötunni frá kl. 10:00 fyrir allri almennri umferð .
Þetta er gert m.a. með öryggishagsmuni í huga .
Ökumenn eru beðnir að virða þetta .
Þá skal þess sérstaklega getið að biðstöð strætisvagnanna í miðborginni verður í Vonarstrætinu frá klukkan 15:00 en í Tjarnargötunni fram að þeim tíma .
Aðsetur leigubíla verður við Traðarkot sem er gegnt Þjóðleikhúsinu á Hverfisgötu .
Þrátt fyrir allar þessar ráðstafanir geta myndast umferðarteppur á álagstímum og því er ökumönnum og öðrum vegfarendum bent á að sýna þolinmæði og lipurð og fylgja fyrirmælum lögreglu .
Íbúar í miðborg Reykjavíkur eru vinsamlegast beðnir um að takmarka notkun einkabifreiða eins og kostur er .
Björgunarsveitir aðstoða við framkvæmd Menningarnætur á ýmsan hátt .
Þær sjá um flugeldasýninguna sem kostuð er af Orkuveitunni .
Til að tryggja öryggið meðan á henni stendur hefur verið samið við sveitirnar um að vera með báta meðfram strandlengjunni um kvöldið og er það kostað af höfninni .
Auk þess aðstoða björgunarsveitir við gæslu meðfram strandlengjunni og við tónleika á Miklatúni .
Stjórnstöðvarbíll flugbjörgunarsveitarinnar verður staðsettur við Menntamálaráðuneytið , hjá lögreglu og slökkviliði .
Eftir að formlegri dagskrá lýkur munu um 20 björgunarsveitarmenn aðstoða lögreglu , ef á þarf að halda .
Týnd börn
Athvarf fyrir týnd börn verður staðsett í húsi Unglingasmiðjunnar Stígs við Amtmannsstíg 5a .
Athvarfið þjónar fjölskyldur sem hafa orðið viðskila , löggæsluaðila og aðra sem koma að málefnum týndra barna á Menningarnótt .
Reynt verður eftir fremsta megna að tryggja að hægt verði að leiða saman börn og foreldra þeirra eins fljótt og unnt er ef þau skiljast að .
Athvarfið er í umsjón Þjónustumiðstöðvar Miðborgar og Hlíða og ÍTR .
Félagsráðgjafi og starfsmaður frá ÍTR verða í athvarfinu frá kl. 16.00 til 01.00 .
Símanúmer Reykjavíkurborgar verður númer athvarfsins og verður hægt að nálgast allar upplýsingar um börn sem eru í athvarfinu með því að hringja í það númer sem og að tilkynna um týnd börn .
Foreldrar og aðstandendur barna eru hvattir til að hafa sérstaka aðgát með börnum í þeim mikla fjölda sem getur orðið í miðborginni á Menningarnótt .
Miðbæjarathvarf í Foreldrahúsi Vonarstræti 4b verður opið frá kl. 24:00 eða fyrr ef þurfa þykir og fram eftir nóttu .
Þjónustumiðstöðvar í Reykjavík , Lögreglan í Reykjavík og Íþrótta- og tómstundaráð Reykjavíkur standa sameiginlega að rekstri Miðbæjarathvarfsins .
Lögreglan færir börn yngri en 16 ára í athvarfið sem eru úti eftir lögboðinn útivistartíma samkvæmt barnaverndarlögum svo og þau ungmenni yngri en 18 ára sem eru undir undir áhrifum áfengis eða annara vímugjafa .
Starfsemi Miðbæjarathvarfsins er ætluð til stuðnings foreldrum og til að koma í veg fyrir að börn þeirra séu eftirlitslaus í miðbænum eftir að útivistartíma lýkur .
Gönguhópar
Eftir að flugeldasýningu lýkur á Menningarnótt munu gönguhópar fara af stað til að kanna ástand þeirra ungmenna sem eru í bænum með tilliti til lögboðins útivistartíma og neyslu áfengis og annarra vímuefna .
( Hlutverk gönguhópanna er að koma í veg fyrir að ungmenni séu í miðbænum eftir að flugeldasýningu lýkur .
Annað hvort verða þau send í athvarf ef ástæða þykir til og foreldrar látnir sækja þau , eða þau fara á eigin vegum úr miðbænum ) .
Fjórir gönguhópar verða á ferli ; í hverjum hópi verða tveir lögreglumenn , einn starfsmaður Þjónustumiðstöðvar og einn starfsmaður ÍTR .
Frá 1. mai er lögboðinn útivistartími ungmenna 12 ára og yngri til kl. 22:00 en ungmenna 13-16 ára er til 24:00 .
Landhelgisgæslan lánar varðskipið Ægi til að vera skotpallur fyrir flugeldasýninguna , sem verður um kvöldið .
Auk þess verður skipið með eftirlit með skipa- og bátaumferð um höfnina .
Slysadeild LSH
Slysadeild verður með aukaviðbúnað þegar líður á kvöldið og nóttina , sambærilegt við það skipulag sem er á gamlárskvöldi .
Fulltrúi slysadeildar fylgist með álaginu , heldur utan um fjölda og dreifir álagi á deildir spítalans , ef á þarf að halda .
Reykjavíkurdeild Rauða krossins
Skyndihjálparhópur Reykjavíkurdeildar Rauða krossins verður á rölti í miðbænum fram yfir flugeldasýningu á laugardagskvöld , auk þess að standa vaktina í athvarfi fyrir týnd börn , ásamt starfsfólki Reykjavíkurborgar .
Framkvæmdasvið Reykjavíkurborgar
Það verður í nógu að snúast hjá framkvæmdasviðinu allan laugardaginn , bæði vegna Reykjavíkurmarathons og Menningarnætur .
Alls kyns þjónustu þarf að veita og verða milli 50 og 60 manns að störfum , auk þess 17 erlendir sjálfboðaliðar .
Starfsmenn verða lögreglunni innan handar með lokanir allan daginn og fram á kvöld , m.a. vegna flugeldasýningarinnar .
Þegar líður á daginn og kvöldið fer öflug hreinsun í gang sem mun standa fram eftir sunnudagsmorgni .
Nýir sjúkrabílar | 08-08-2006 |
Tveir nýir sjúkrabílar hafa bæst í bílaflota Slökkviliðs höfuðborgarsvæðisins .
Þeir eru af gerðinni Mercedes Bens Sprinter .
Sjúkrabílarnir nýju eru sjálfskiptir með fjórhjólabúnað frá Iglhaut Gmbh í Þýskalandi og eru 186 hestöfl .
Breytingavinna og smíði inn í bílana var unnin af Sigurjóni Magnússyni á Ólafsfirði í samstarfi við Rauða kross Íslands , sem er eigandi bílanna , og sjúkraflutningamenn .
Bílarnir nýju eru einungis 2,5 tonn að þyngd og munu leysa af hólmi eldri bíla af Ford gerð , sem hafa verið uppistaðan í sjúkrabílaflota landsmanna síðustu ár .
Landsmenn ánægðir með 112 | 21-06-2006 |
Landsmenn eru afar jákvæðir í garð 112 samkvæmt könnun sem IMG Gallup hefur gert .
Ánægjan í garð 112 mældist 4,7 á kvarðanum 1-5 en það er með því hæsta , sem fengist hefur úr mælingum af þessu tagi .
Meðaltalið er 3,9 .
Könnunin leiðir jafnframt í ljós að æ fleiri landsmönnum er ljóst hvert neyðarnúmerið er á Íslandi .
Í samsvarandi könnun í desember 2001 þekktu 98% neyðarnúmerið en að þessu sinni svöruðu 99,4% spurningunni rétt .
Spurt var : Hversu jákvæð ( ur ) eða neikvæð ( ur ) ertu gagnvart Neyðarlínunni - 112 ?
Niðurstaðan var eftirfarandi : - Mjög jákvæð ( ur ) 75,8% - Frekar jákvæð ( ur ) 18,4% - Bæði og - í meðallagi 4,8% - Frekar neikvæð ( ur ) 0,4% - Mjög neikvæð ( ur ) 0,6%
Könnun IMG Gallup var gerð 22. mars til 6. apríl síðastliðinn .
Úrtakið var 1.350 manns af öllu landinu , á aldrinum 16-75 ára .
Greint var eftir kyni , aldri , búsetu , tekjum , menntun og starfi en ekki greindist verulegur munur á viðhorfi fólks til 112 samkvæmt því .
Þó reyndist marktækur munur á viðhorfinu eftir aldri , þannig að 35 ára og eldri voru jákvæðari en þeir yngri .
Af þeim sem kváðust hafa þurft að hringja í 112 voru 85,1% ánægðir með úrlausn erindisins en 5,6% bæði og , eða í meðallagi .
9,2% sögðust hins vegar vera frekar eða mjög óánægðir .
Sjúkragámur tekinn í notkun | 19-06-2006 |
SHS hefur útbúið sérstakan gám , sjúkragám , sem notaður var í fyrsta sinn við hátíðahöldin 17. júní liðna helgi .
Gámurinn var staðsettur við Lækjartorg ásamt sjúkrabíl og notaður sem aðstaða fyrir sjúkraflutningamenn til að sinna slösuðum og veikum þjóðhátíðagestum .
Alls þurftu 15 manns á aðhlynningu að halda í gámnum .
Engan þurfti þó að flytja á sjúkrahús , því öllu var sinnt í sjúkragámnum , en þar eru tvær sjúkrabörur , hjartastuðtæki , blóðþrýsti- og súrefnismettunarmælir , fullkomin súrefnistaska ásamt öðrum skyndihjálparbúnaði .
Þrír sjúkraflutningamenn sinntu slösuðum í gámnum á meðan á hátíðahöldunum stóð .
Því má bæta við að gáminn má einnig nota sem stjórnstöð við brunastað .
Ævintýri á Vatnajökli | 17-06-2006 | « Þetta var ótrúleg upplifun , en tók verulega á , » sagði Tim Edwards , leiðangursstjóri sjö breskra slökkviliðsmanna , sem gengu yfir Vatnajökul á tíu dögum til styrktar krabbameinssjúkum börnum í heimalandinu .
Þeir hófu ferðina 7. júní síðastliðinn og komu til Reykjavíkur seint í gærkvöldi , þann 16. júní .
Slökkviliðsmennirnir eru frá slökkviliði Cornwall sýslu í Bretlandi .
Tim hefur nokkrum sinnum áður komið til Íslands , bjó hérlendis um stundarsakir og hefur lengi átt þann draum að ganga yfir Vatnajökul .
Hann fékk sex starfsfélaga sína í lið með sér og þá vaknaði hugmyndin um að láta eitthvað gott af sér leiða í leiðinni .
Þeir ákváðu að safna peningum til styrktar börnum með hvítblæði og fengu fyrirtæki til að styrkja ferðina .
Tim sagði , að síðast þegar hann frétti , höfðu safnast 15 þúsund pund .
« Ferðin gekk mjög vel , en vegna veðurs og þess hvað okkur sóttist ferðin seint , komumst við ekki uppá Hvannadalshnjúk , eins og ætlunin var , » sagði Tim .
« Við vorum óheppnir með veðrið , » sagði Tim og félagarnir tóku undir það .
Einn þeirra sagðist raunar aldrei hafa lent í eins vondu veðri og þeir hafi alls ekki átt von á þessu á þessum árstíma .
Og það var fleira , sem sumir þeirra í það minnsta höfðu aldrei reynt áður .
Þeir fóru nefnilega hluta leiðarinnar á skíðum og stigu þar með á skíði í fyrsta sinn .
Þeir gistu í tjöldum og skálum á leiðinni og létu vel af vistinni .
« Þetta var algert ævintýri og ég væri alveg til í að endurtaka leikinn einn góðan veðurdag , » sagði Tim og hinir tóku undir það .
Einn leiðangursmanna bætti því þó við , að hann yrði að láta hælsærin gróa fyrst og það gæti tekið tíma .
Frábært en erfitt | 14-06-2006 | « Þetta er búið að vera erfitt , en samt afar skemmtilegt að sjá landið á þennan hátt .
Við erum búnir að lenda í öllum veðrum , í snjókomu og kalsa á Norðurlandi og slagviðri og rigningu á Suðurlandi , fukum nokkrum sinnum út af og af hjólunum undir Hafnarfjalli .
Nú er bara að setja undir sig hausinn og klára dæmið , enda málefnið frábært . »
Þetta sagði Sigmundur Eyjólfsson , slökkviliðstjóri Brunavarna Suðurnesja , nú síðdegis .
Þá var hann staddur í Hafnarfirði ásamt þremur félögum sínum , en þeir hafa hjólað hringinn í kringum landið undanfarið til styrktar Umhyggju , félagi langveikra barna .
Framundan var síðasti leggurinn , heim til Keflavíkur , þar sem þeir áætluðu að vera um kvöldmatarleyti og þar með loka hringnum .
Með Sigmundi hafa hjólað félagi hans hjá BS Júlíus Júlíusson og tveir lögreglumenn af Suðurnesjum Gestur K. Pálmason og Jóhannes Kristbjörnsson .
Þeir lögðu upp að morgni Hvítasunnudags og nú 10 dögum síðar , lýkur hjólaferðinni .
Þeir félagar voru sammála um , að þeim hefði allsstaðar verið afar vel tekið , hvert sem þeir komu og allir villjað allt fyrir þá gera .
Víða höfðu þeir fengið fylgd og á nokkrum stöðum hjólreiðamenn slegist í hópinn stuttan spöl .
Sú var raunin einnig nú , þegar þeir stoppuðu í Hafnarfirði , en nokkrir vaskir menn ætluðu að hjóla með þeim síðasta spölinn og ætluðu hvorki að láta rigningu né rok slá sig út af laginu .
En hvers vegna ákváðu þeir félagar að fara í þetta söfnunarátak fyrir Umhyggju ?
« Ástæðan er einföld , » sagði Sigmundur .
« Þetta eru börn og aðstandendur þeirra , sem þurfa á aðstoð að halda .
Við þekkjum þetta , því bæði hjá Brunavörnum Suðurnesja og lögreglu á svæðinu eru þrjár fjölskyldur , sem tengjast langveikum börnum . »
Sigmundur sagði aðspurður að síðast þegar fréttist höfðu safnast um 2 milljónir króna frá einstaklingum og fyrirtækjum , en SHS styrkti að sjálfsögðu þetta góða málefni .
Fyrirhugað er að afhenda söfnunarféð á laugardaginn kemur , þann 17. júní .
Þjónustan sem veitt hefur verið hér á síðunni hefur fengið mjög jákvæðar undirtektir .
Fljótlega komu þó fram óskir um að aðstandendur gætu fengið birtar hér ítarlegri upplýsingar í minningu viðkomandi einstaklinga .
Nú eru þessar óskir orðnar að veruleika .
Aðstandendur geta nú fengið birt efni um látinn ástvin hér á gardur.is .
Upplýsingarnar geta verið t.d. stutt æviágrip og upplýsingar um afkomendur , alls 100-150 orð og einnig myndir .
Nafn : Jón Sigurðsson Heimili : Øster Voldgade 8 Kaupmannahöfn
Fæðingardagur : 17-06-1811 Staða : Forseti Alþingism
Dánardagur : 07-12-1879 Kirkjugarður : Hólavallagarður við Suðurgötu
Jarðsetningardagur : 04-05-1880 Reitur : R-0418
* Ítarefni .
Jón Sigurðsson var Vestfirðingur , fæddur að Hrafnseyri við Arnarfjörð 17. júní árið 1811 .
Foreldrar hans voru Sigurður Jónsson , prestur þar og kona hans Þórdís Jónsdóttir .
Voru þau þrjú systkinin , Jón elstur , en hin voru Jens og Margrét .
Tæplega 18 ára gamall fór Jón úr foreldrahúsum til Reykjavíkur , þar sem hann tók stúdentspróf .
Frá 1833 til 1845 bjó Jón Sigurðsson í Kaupmannahöfn við nám og störf .
Vorið 1845 hélt Jón áleiðis til Íslands og um haustið voru þau Ingibjörg Einarsdóttir unnusta hans gefin saman í hjónaband í Dómkirkjunni í Reykjavík .
Jón Sigurðsson var fremstur í flokki í sjálfstæðisbaráttu Íslendinga , hann var 10 sinnum kjörinn forseti þingsins og hefur enginn maður gegnt þeirri stöðu jafn lengi .
Árið 1848 afsalaði Danakonungur sér einveldi .
Þá birti Jón Hugvekju til Íslendinga og var það stefnuskrá hans í sjálfstæðisbaráttunni , sem flestir Íslendingar fylgdu undir forystu hans .
Jón Sigurðsson andaðist í Kaupmannahöfn 7. desember 1879 eftir nokkurra mánaða erfið veikindi .
Kona hans , Ingibjörg , sem hafði verið við sjúkrabeð manns síns , lést svo níu dögum síðar en hann .
Þau hjón hvíla í kirkjugarðinum við Suðurgötu í Reykjavík .
Á silfursveig sem Íslendingar í Höfn settu á kistu Jóns stóðu þessi orð : « Óskabarn Íslands , sómi þess , sverð og skjöldur . »
* Ítarefnið er kostað af : ......
Minnisvarði um Jón Sigurðsson í Suðurgötukirkjugarði .
Gamli bærinn , kirkjan og bautasteinn Jóns Sigurðssonar að Hrafnseyri .
Kista Jóns Sigurðssonar borin eftir Aðalstræti árið 1880 .
Einstaklingurinn :
Nafn : Guðrún Björnsdóttir Heimili : Hringbraut 50
Fæðingardagur : 24-06-1906 Staða : Húsmóðir
Dánardagur : 26-04-2000 Kirkjugarður : Fossvogskirkjugarður
Jarðsetningardagur : 06-05-2000 Reitur : B-2117
Ítarefni .
Tilbúið sýnishorn .
Guðrún Björnsdóttir fæddist á Sauðárkróki 24. júní 1906 .
Hún lést í Reykjavík 26. apríl 2000 .
Foreldrar hennar voru Björn Benediktsson veitingamaður og Halldóra Guðmundsdóttir sem þá bjuggu í Ingólfsstræti 80 .
Bræður hennar voru Jón , búsettur í Hafnarfirði , Guðmundur , búsettur í Njarðvíkum , og Gísli , búsettur á Siglufirði .
Þeir eru allir látnir .
Guðrún giftist 16. júní 1926 Sigurði Ólafssyni kennara .
Þau bjuggu fyrst á Sauðárkróki og fluttust síðan til Seyðisfjarðar , þar sem Sigurður var kennari um áratuga skeið .
Þeim varð fimm barna auðið og þau eru : 1 ) Gunnar er kvæntur Vilborgu Jónsdóttur , hjúkrunarfræðingi .
Þau eiga tvær dætur .
2 ) Anna , ljósmóðir , gift Ragnari Gíslasyni .
Þau eiga sex börn .
3 ) Sigvaldi , fv. kennari .
4 ) Birna , sjúkraliði , gift Sigurbirni Gunnarssyni , lögfr. , sem er látinn .
Þau eignuðust tvö börn .
5 ) Gunnlaugur , sjómaður , kvæntur Jónínu Sveinsdóttur , sjúkraliða .
Þau eiga tvö börn .
Guðrún var húsmóðir á stóru og mannmörgu heimili .
Síðustu hjúskaparár sín bjuggu þau í Reykjavík .
Sigurður lést 17. apríl 1977 .
Síðustu árin dvaldist Guðrún á Elli- og hjúkrunarheimilinu Grund , þar sem hún fékk góða umönnun og hjúkrun .
Útför Guðrúnar fór fram í kyrrþey að ósk hinnar látnu .
Umsókn um ítarefni
Garður.is býður nú aðstandendum látinna einstaklinga að láta setja inná vefsíðuna ítarlegri upplýsingar um einstaklinginn .
( Sjá eyðublaðið neðar á þessari síðu eða með því að smella hér . )
Um er að ræða mynd ( eða myndir ) af viðkomandi og stutt æviágrip 100 - 150 orð .
sem munu birtast samhliða leitarniðurstöðu á vefsíðunni www.gardur.is .
Gardur.is hefur gert samkomulag við Morgunblaðið og felst samkomulagið í því að gardur.is fær myndir og ævidrög látinna Íslendinga frá Morgunblaðinu , þ.e.a.s. þeirra einstaklinga sem Morgunblaðið hefur birt minningargreinar um á síðastliðnum árum og er þetta efni sett inn á legstaðaskrána sem ítarefni - óski aðstandendur þess og er þá nóg að merkja við í viðeigandi reit , þegar sótt er um birtingu á æviágripi og mynd .
Dæmi 1 .
Hægt er að sjá dæmi um hvernig leitarniðurstaðan myndi líta út með því að smella hér .
Dæmi 2 .
Hægt er að sjá dæmi um hvernig leitarniðurstaðan myndi líta út með því að smella hér .
Með þessu munu upplýsingar um viðkomandi verða aðgengilegar öllum almenningi og varðveitast með öruggum hætti um ókomna tíð .
Kostnaður við að setja mynd og texta inn á vefinn er krónur 5.000 ( m.vsk. ) og mun gíróseðill verða sendur til verkkaupa .
Gefinn er verulegur afsláttur ef beðið er samtímis um að settar verði inn myndir og textar fyrir hjón eða sambúðarfólk .
Einnig er veittur verulegur afsláttur ef pantað er fyrir marga einstaklinga í einu ( sjá verðskrá ) .
Tekið skal fram að þetta er endanlegt gjald og upplýsingarnar verða á vefnum um ókomna tíð .
Fái þessi hugmynd , að birta mynd og æviágrip , góðar viðtökur , er áformað að nota hluta af tekjunum til að hraða söfnun legstaðaskráa og skráningu þeirra um land allt .
Verðskrá :
Ef pantað er fyrir einn einstakling ..............................
kr.
5.000 Ef pantað er samtímis fyrir hjón eða sambúðarfólk ........
- 3.500 á hvorn einstakling Ef pantað er samtímis fyrir 3 einstaklinga eða fleiri ....................
- 2.500 á hvern einstakling
Rétthafi leiðis eða fulltrúi hans þarf að fylla út skráningarblaðið hér að neðan .
Ef nota á efni frá Morgunblaðinu þarf að athuga vel í skýringum hér að neðan frá hvaða tímabili rafræn gögn ( mynd og texti ) eru fáanleg þaðan .
Ef textinn er sleginn inn hér að neðan þarf að athuga að auk hans þarf að senda ljósmynd ( pappír , slides eða innskannaða ) og texta um viðkomandi ( á pappír eða á tölvutæku formi ) á gard.is eða í pósti á In Memoriam ehf Vesturhlíð 6 105 Reykjavík .
Starfsmenn Garðs.is munu síðan aðlaga myndina að vefformi og yfirlesa og setja inn textann .
Öllum gögnum verður síðan skilað að verki loknu .
Hægt er að fá aðstoð með því að hringja milli kl. 09 og 16 á virkum dögum .
Umsókn um æviágrip og mynd
Um tvær aðferðir er að velja : 1 .
Hægt er að senda efnið inn í tölvupósti 2 .
Einnig er hægt að óska eftir því að ævidrög og mynd sem birst hefur með minningargrein í Morgunblaðinu verði birt á gardur.is
Hægt er að hringja beiðni um birtingu í síma eða fylla út umsókn sem er á vefnum .
Frekari upplýsingar má fá í síma
Helsti styrktaraðili gardur.is er Kirkjugarðasjóður .
Einnig hefur Alþingi , Kristnihátíðarsjóður , menningarsjóður KEA og fl. styrkt verkefnið .
Eftirfarandi kort sýnir alla kirkjugarða á Íslandi sem grafið hefur verið í á síðustu öld .
Hægt er að draga kortið að sér til að skoða það nánar .
Einnig er hægt að smella á einstaka landshluta / prófastsdæmi eftir því sem upplýsingar verða aðgengilegar .
Við það kemur upp stærra kort af viðkomandi svæði þaðan sem hægt verður að smella á einstaka garða og skoða nánar .
Veldu kirkjugarð :
Listinn hér fyrir neðan inniheldur þá garða sem upplýsingar eru um á vefnum , í stafrófsröð .
Kirkjugarðar og skipulag
Á Íslandi eru um 300 kirkjugarðar , stórir og smáir , auk fjölda niðurlagðra garða og heimagrafreita .
Flestir þessara garða eru litlir sveitakirkjugarðar þar sem fjöldi grafa á ári er ekki mikill .
Þeim er stýrt af sóknarnefndum á viðkomandi stöðum en aðeins fáir þeirra hafa sérstaka kirkjugarðsstjórn .
Stærstu kirkjugarðar á Íslandi eru Kirkjugarðar Reykjavíkurprófastsdæma en í þeim hafa verið teknar um 60 þúsund grafir .
Þar á eftir koma Kirkjugarðar Akureyrar með um 7000 grafir .
Kirkjugarðar
Kirkjugarður er afmarkað grafarsvæði kirkjusóknar eða kirkjusókna sem vígt hefur verið .
Kirkjugarðar þjóðkirkjunnar skulu vígðir af presti en heimilt er að afmarka óvígðan reit innan kirkjugarðssvæðis ef hlutaðeigandi kirkjugarðsstjórn samþykkir .
Kirkjugarðar og grafreitir eru friðhelgir .
Það má ekki reisa mannvirki , starfrækja stofnanir eða reka fyrirtæki , sem frá stafar hávaði eða ys , í nánd við kirkjugarða .
Rekstur kirkjugarðanna
Hver kirkjugarður þjóðkirkjunnar er sjálfseignarstofnun með sérstöku fjárhaldi í umsjón og ábyrgð safnaðar undir yfirstjórn prófasts ( í Reykjavík prófasta ) og biskups .
Sóknarnefnd eða sérnefnd kjörin af safnaðarfundi , öðru nafni kirkjugarðsstjórn , hefur á hendi umsjón og fjárhald kirkjugarðs .
Hún sér um að láta taka allar grafir í garðinum , sér um árlegt viðhald legstaða og ber kostnað af prestþjónustu vegna útfara .
Kirkjugarðsgjaldið stendur undir rekstri kirkjugarða .
Það er reiknað út eftir höfðatölu allra Íslendinga sem eru 16 ára og eldri og er því síðan deilt niður á kirkjugarða eftir fjölda þeirra íbúa sem eiga lögheimili á starfssvæði hvers kirkjugarðs .
Kirkjugarðsgjaldið er ekki skattur sem settur er á einstaklinga heldur greiðir ríkissjóður kirkjugarðsgjaldið til kirkjugarða af tekjum sínum .
Eigendur kirkjugarða landsins eru allir landsmenn , án tillits til þess hvort þeir eru innan kirkjusafnaða eða ekki .
Fjárveitingar ríkisins til kirkjugarða eru fólgnar í lögbundnu framlagi , sem hækkar miðað við almennar forsendur fjárlaga og eykst í samræmi við stækkun grafarsvæða í umhirðu ( fjölgun fermetra ) og fjölgun greftrana .
Hver kirkjugarður fær tekjur eftir stærð kirkjugarðs ( umhirðugjald ) og fjölda greftrana í garði ( grafarkostnaður ) .
Kirkjugarðaráð hefur falið Kirkjugarðasambandi Íslands að reikna út þær tekjur sem kirkjugarðar fá og eru þeir útreikningar byggðir á forsendum gjaldalíkans sem Kirkjugarðasambandið lét gera fyrir nokkrum árum .
Kirkjugarðaráð hefur yfir að ráða jöfnunarsjóði ( kirkjugarðasjóður ) sem allir kirkjugarðar greiða í .
Úr honum eru árlega veittir styrkir til kirkjugarða sem standa höllum fæti fjárhagslega .
Umsóknir um styrki hafa á undanförnum árum verið margfalt hærri en sjóðurinn hefur ráðið við en engu að síður hefur verið unnið mikið starf af hálfu framkvæmdastjóra kirkjugarðaráðs sem hefur yfirumsjón með þeim framkvæmdum .
Við úthlutun úr kirkjugarðasjóði er lögð áhersla á faglega forgangsröðun verkefna og er þeim síðan áfangaskipt og fylgt eftir á hverjum stað þar til góð heildarmynd hefur náðst .
Umsjón og verkefni
Verkefni kirkjugarða eru margvísleg og mikilvæg .
Helstu verkefni eru þessi : Grafartaka , sumarumhirða , umsjón og skipulag á kirkjugarði , skráning legstaða , umsjón og rekstur líkhúss , rekstur útfararkapellu / -kirkju , rekstur bálstofu , og sérstakt skrifstofuhald .
Verkefnin flokkast að litlu leyti undir trúmál en að mestu undir menningar- , skipulags- og heilbrigðismál .
Engu að síður eru flestar útfarir kirkjulegar , þ.e. prestar stýra langflestum þeirra .
Þrátt fyrir mikinn stærðarmun er það miklu fleira sem tengir kirkjugarða á Íslandi en það sem aðskilur þá .
Nefna má viðhald garðanna og minjavernd .
Í fámennum sveitarkirkjugörðum er grafartaka og viðhald oft meira og minna unnið í sjálfboðavinnu af heimamönnum enda ekki af digrum sjóðum að taka vegna þess hversu fáir gjaldendur standa að hverjum garði .
Kirkjugarðsstjórnum ( sóknarnefndum ) þessara garða veitist erfitt að fara í viðhaldsframkvæmdir , t.d. á hlöðnum veggjum og gömlum minningarmörkum , sem mörg hafa minjagildi .
Kirkjugarðaráð hefur umsjón með kirkjugörðum landsins svo sem nánar er mælt fyrir í lögum nr. 36/1993 .
Í því eiga sæti biskup Íslands eða fulltrúi hans , þjóðminjavörður eða fulltrúi hans , einn fulltrúi tilnefndur af Kirkjugarðasambandi Íslands , einn fulltrúi tilnefndur af Sambandi íslenskra sveitarfélaga og einn fulltrúi kosinn af kirkjuþingi .
Skipunartími nefndarinnar er fjögur ár .
Biskup Íslands eða fulltrúi hans skal vera formaður kirkjugarðaráðs .
Ef atkvæði falla jöfn í ráðinu ræður atkvæði biskups .
Kirkjugarðaráð ræður framkvæmdastjóra kirkjugarða og setur honum erindisbréf .
Hann skal vera sérfróður um gerð og skipulag kirkjugarða .
Laun hans og annar starfskostnaður , svo og kostnaður við störf kirkjugarðaráðs , greiðist úr kirkjugarðasjóði .
Kirkjugarðaráð er jafnframt stjórn kirkjugarðasjóðs og fer með málefni hans , sbr. 40. gr.
Legstaðaskrá
Kirkjugarðsstjórn og sóknarnefndir kirkjugarðanna halda legstaðaskrá í því formi sem kirkjugarðaráð ákveður .
Í legstaðaskrá er ritað nafn , kennitala og staða , heimili , aldur , útfarardagur og grafarnúmer þeirra sem jarðsettir eru , jafnóðum og greftrað er , og enn fremur nöfn þeirra sem fyrir eru greftraðir í garðinum ef leiði þeirra þekkjast .
Legstaðaskrár margra kirkjugarða eru á handskrifuðu formi .
Kirkjugarðsstjórnir og sóknarnefndir láta gera uppdrætti eða kort af kirkjugörðum landsins , bæði þeim sem í notkun eru og hinum sem hætt er að nota en hefur eigi verið sléttað yfir .
Hverri legstaðaskrá fylgir uppdráttur eða kort af kirkjugarðinum .
Á kortinu er markað fyrir legsteinum öllum og þeim leiðum sem menn vita deili á .
Lýsing fylgi á minnismerkjum og skrá yfir þau leiði sem menn vita hverjir hvíla undir ásamt nöfnum þeirra og dánarári .
Til að auðvelda gerð þessara korta og aðra skipulagningu á kirkjugörðum og umhverfi þeirra hafa verið teknar loftmyndir af öllum u.þ.b. 300 kirkjugörðum landsins .
Þessi vinna hófst árið 1989 og lauk árið 1997 .
Áttirnar
Kirkjur snúa í austur og vestur þar sem þær horfa mót austri til birtunnar .
Helstu ástæður fyrir þessari legu voru trúarlegs eðlis .
Í austri lá Edensgarður ( 1. Mós. 2.8 ) , í austri rann Betlehemsstjarnan upp ( Matt. 2.9 ) og eldingin sem tákn endurkomu Krists leiftrar frá austri til vesturs ( Matt. 24.27 ) .
Uppstigning Jesú Krists á Olíufjallinu var austan Jerúsalems og úr austri væntu menn endurkomu hans .
Sólin rís í austri og þannig varð sérhver sólarupprás tákn fæðingar hans , upprisu og endurkomu .
Altarið , sem er aðalsvæði kirkjunnar , er í austurenda hennar .
Fólk beinir bænum sínum að altarinu í eftirvæntingu vonarinnar og sömu von tjá hinir látnu í kirkjugarðinum .
Hinir látnu eru lagðir til hvíldar með andliti horfandi á móti austri , í sólarátt .
Sama má segja um útfarir hinna látnu þar sem andlit hins látna snýr í átt til altarisins , í austur til upprisunnar .
Vestur er hins vegar andstæðan .
Vestur er tákn glötunar og sólarlag tákn dauða .
Leiði
Allflest leiði í kirkjugarði eru merkt með krossi eða legsteini en á þeim kemur fram nafn , fæðingardagur og dánardagur einstaklings en einnig eru leiði auðkennd með tölumerki er samsvarar tölu þeirra í legstaðaskrá .
Krossinn og krosstáknið á legsteinunum er tákn kærleikans í lífi og í dauða og fyrirgefningar syndanna .
Krossinn er ekki tákn dauðans heldur tákn lífsins sem sigraði dauðann .
Allar grafir eru friðaðar í 75 ár .
Að þeim tíma liðnum er kirkjugarðsstjórn heimilt að grafa þar að nýju eða framlengja friðun ef þess er óskað .
Kirkjugarðsstjórn getur friðað leiði ef þar eru smekkleg minnismerki að mati hennar og þeim vel við haldið .
Grafartaka
Á Íslandi , fyrr á öldum , var lítið hugað að skipulagningu kirkjugarða .
Í mörgum eldri kirkjugörðum landsins hafa margar grafir verið teknar af handahófi og svæði fyrir hvert leiði misstórt .
Kirkjugarðar Kvíabekkjarkirkju og Bægisár í Eyjafjarðarprófastsdæmi eru dæmi um það .
Margir kirkjugarðar hafa hvorki sérstaka reiti eða raðir heldur hafa grafir verið teknar þar sem best var að moka .
Í dag ber kirkjugarðsstjórn eða sóknarnefnd að sjá um að grefti sé hagað skipulega og samkvæmt uppdrætti en það er óheimilt að taka gröf annars staðar en þar sem hún leyfir eða umboðsmaður hennar .
Grafir skulu vera svo djúpar að fullur metri sé frá kistuloki á grafarbarm .
Kirkjugarðsstjórn getur heimilað að tvígrafið sé í sömu gröf ef þess er óskað af hálfu vandamanna þess er grafa á og fyrir liggur samþykki vandamanna þess er þar var áður grafinn .
Skal þá grafardýpt hið fyrra sinni vera 21/2 metri .
Niðurlagðir kirkjugarðar
Hér á landi er að finna talsverðan fjölda niðurlagðra kirkjugarða og kirkjustaða sem þekktir eru úr Íslandssögunni .
Víkurgarður sem síðar var nefndur Fógetagarðurinn er dæmi um slíkan .
Talið er að Þormóður sonur Þorkels mána hafi látið reisa kirkju framan við bæ sinn og gert grafreit umhverfis hana .
Staður þessi var þar sem nú er horn Aðalstrætis og Kirkjustrætis .
Garðurinn var um 40 X 80 metrar þegar hætt var að nota hann 1838 , entist hann því Reykvíkingum í rúm 800 ár .
Ætla má að jarðneskar leifar 30 kynslóða Reykvíkinga hvíli þar .
Merking fornra staða
Eitt af hlutverkum kirkjugarðasjóðs er að styrkja merkingu staða þar sem verið hafa kirkjugarðar , kirkjur eða bænahús .
Með aukinni umferð ferðamanna um landið hafa komið fram óskir um að unnt sé að finna einhverjar upplýsingar á þessum stöðum .
Hér er um viðkvæmt og vandasamt verk að ræða en þegar hefur kirkjugarðaráð í samráði við Þjóðminjasafnið hugað að því hvernig standa eigi að merkingum þannig að vel fari .
Niðurlögðum kirkjugörðum er haldið nokkuð vel við .
Þar eru minnismerkjum , girðingum og öðru umhverfi haldið vel við en þar er óheimilt að valda jarðraski eða reisa mannvirki nema með undanþágu .
Áður en sléttað er yfir gamlan kirkjugarð semur sóknarprestur nákvæma skrá yfir öll minnismerki í garðinum og sendir biskupi .
Vandamenn eiga rétt á að halda við minnismerkjum í niðurlögðum kirkjugörðum eða flytja þau burt þaðan .
Heimagrafreitir
Fjölmargir heimagrafreitir eru víðs vegar um land og eru þeir vígðir .
Aðalsteinn Steindórsson , sem gegndi starfi umsjónarmanns kirkjugarða í 30 ár , hefur lokið úttekt á heimagrafreitum í mörgum prófastsdæmum .
Þessu verkefni var hrundið af stokkunum sumarið 1993 og er úttektinni nú lokið .
Prófastar halda nákvæma skrá um heimagrafreiti í prófastsdæminu og skoða þá á yfirreiðum sínum og senda biskupi afrit af skoðunargerðum .
Þessi heimasíða er í umsjón og eigu Kirkjugarðasambands Íslands ( KGSÍ ) .
Hún var opnuð 9. júní 2001 .
Söfnun og skráning legstaðaskráa hefur gengið vel .
Kappkostað er að uppfæra þær legstaðaskrár sem fyrir eru í grunninum , þ.e.a.s. að bæta inn nöfnum þeirra einstaklinga sem látist hafa frá því að vefurinn var opnaður og hafa verið grafnir í þá kirkjugarða sem þegar eru komnir inn í gagnasafnið .
Þessi uppfærsla hefur forgang fram yfir söfnun fleiri legstaðaskráa og mun KGSÍ vinna að því máli í samvinnu og samráði við Hagstofu Íslands .
gardur.is byggir á samvirku gagnasafni og inniheldur leyfilegar upplýsingar um látna einstaklinga og legstað þeirra í kirkjugörðum á Íslandi .
Tilgangurinn er að skapa almenningi aðgang á aðgengilegan hátt að upplýsingum um legstað látinna manna á Íslandi .
Jafnframt eru á þessum vef upplýsingar um viðkomandi kirkjugarða þ.m.t. kort , texti , myndir og teikningar .
Helstu styrktaraðilar gardur.is eru Alþingi og Kirkjugarðasjóður .
Einnig hefur Menningarsjóður KEA styrkt verkefnið .
Netgarður ehf hannaði vefinn .
Nú eru 113634 nöfn í grunninum .
Í stjórn IN MEMORIAM EHF eru :
Þórsteinn Ragnarsson , formaður ,
Smári Sigurðsson , ritari og Guðmundur Rafn Sigurðson , stjórnarmaður , allir frá Kirkjugarðasambandi Íslands .
Upplýsingar og svör við spurningum .
· Ef þig vantar upplýsingar um framgang þessa umfangsmikla verks , að skrá allar legstaðaskrár landsins inn í grunninn , hafðu þá samband við Þórstein Ragnarsson
· Ef spurningar þínar eða athugasemdir eru í sambandi við þær upplýsingar , sem þegar eru á vefnum eða eru tæknilegs eðlis , hafðu þá samband við Arnfinn Einarsson
· Önnur gögn sendist til : Kirkjugarðar Reykjavíkurprófastsdæma
Vesturhlíð 8 105 Reykjavík eða á tölvupósti
Almanak Þjóðvinafélagsins
Skrá úr Almanaki Þjóðvinafélagsins yfir tæplega 22 þúsund einstaklinga sem létust á tímabilinu 1873-1964 .
Flutt frá Reykjavík
Skrá yfir 11809 einstaklinga sem hafa verið fluttir frá Reykjavík til annarra kirkjugarða .
Óstaðsettir
Skráin heldur utan um 72 látna einstaklinga sem eru á skrá hjá Kirkjugörðum Reykjavíkur .
Hvílustaður óviss .
Hér getur þú sent gardi.is athugasemdir ef þér finnst að eitthvað mætti betur fara á vefnum , breyta þurfi upplýsingum í legstaðaskrá , kirkjugarðasíðunni eða almennu upplýsingunum .
Gardur.is mun svo reyna að svara eins fljótt og auðið er .
gardur.is | Fös 01.12.2006 | 16:40 Málþing í Viðey 23. nóvember 2006 Haldið var málþing í Viðey um útfararþjónustu og nauðsynlega samvinnu þeirra stétta sem að þeirri þjónustu koma .
Kirkjugarðasamband Íslands og Kirkjugarðar Reykjavíkurprófastsdæma buðu prestum , djáknum , útfararstjórum og starfsmönnum kirkjugarða á málþingið og þáðu tæplega 70 manns boðið .
Þingfulltrúar sigldu út í eynna kl. 10:30 og til baka kl. 15:15 .
Haldin voru 5 framsöguerindi og síðan hófust almennar umræður og fyrirspurnir .
Prófastar í Reykjavíkurprófastsdæmum stýrðu fundi .
Fundargerð málþingsins má finna á slóðinni : www.gardur.is / videy
gardur.is | Fim 09.11.2006 | 21:33 Næsti aðalfundur Kirkjugarðasambands Ísland
Næsti aðalfundur Kirkjugarðasambands Íslands ( KGSÍ ) verður haldinn á Egilsstöðum laugardaginn 19. og sunnudaginn 20. maí 2007 .
Undanfarin ár hafa aðalfundir KGSÍ verið mjög fjölsóttir og ánægja er meðal þátttakenda hvernig blandað er saman fróðleik og skemmtun .
Margir hafa eignast félaga og vini á þessum vettvangi og hjálpar það mörgum sem vinna einir í héruðum að málefnum kirkjugarða og við útfararþjónustu að geta haft samband við kollega í öðrum héruðum til að ræða málin .
Síðasti aðalfundur var haldinn á Akureyri 20. og 21. maí 2006 og þá komu um 100 manns með mökum fundarmanna .
Myndin er tekin á aðalfundinum á Akureyri og þar má sjá Smára Sigurðsson , framkv.stj. , útskýra nýja tekjukerfi kirkjugarða sem tekið var upp 1. janúar 2005 .
gardur.is | Mið 01.11.2006 | 09:01 Hólavallagarður við Suðurgötu .
Út er komin viðamikil skýrsla ( 550 bls. ) um flokkun og lýsingu minningarmarka og leiðisumgjarða með tilliti til menningarsögulegs gildis þeirra .
Farið var nákvæmlega yfir öll minningarmörk og gerði í kirkjugarðinum , alls 7465 minjar .
Mat á gildi allra minja í Hólavallagarði var ætlað að vera grundvöllur sem starfsfólk KGRP gæti stuðst við vegna viðhalds minja í garðinum en slík verkefni hafa aukist mikið síðastliðin misseri .
Höfundur skýrslunnar er Gunnar Bollason , sagnfræðingur .
Í febrúar 2002 gerður Fornleifavernd ríkisins og Kirkjugarðar Reykjavíkurprófastsdæma með sér verksamning um minjar í Hólavallagarði við Suðurgötu .
Samningurinn var þríþættur .
Í fyrsta lagi tók Fornleifavernd ríkisins að sér að flokka og meta ástand allra legsteina og minningarmarka í kirkjugarðinum og einnig bakka og gerða eða grindverka í kringum leiðin .
Í öðru lagi skyldi stofnunin veita ráðgjöf um hvernig best væri staðið að varðveislu minjanna .
Í þriðja lagi að semja texta um valdar minjar í Hólavallagarði sem unnt væri að nýta á skilti sem Kirkjugarðar Reykjavíkurprófastsdæma ætluðu að setja upp í garðinum gestum hans til fróðleiks og birtingar á vefsvæði Kirkjugarða Reykjavíkurprófastsdæma .
Verkið var kostað af Kirkjugörðum Reykjavíkurprófastsdæma og Kirkjugarðasjóði .
Myndin er frá afhendingu skýrslunnar 2. okt. 2006 og var hún tekin á skrifstofu KGRP í Fossvogi .
Kristín Huld Sigurðardóttir , forstöðumaður Fornleifaverndar ríkisins afhendir skýrsluna Þórsteini Ragnarssyni , forstjóra KGRP .
Talið frá vinstri : Sigurjón Jónasson , rekstrarstjóri KGRP , Þórsteinn Ragnarsson , forstjóri KGRP , Kristín Huld Sigurðardóttir , forstöðumaður Fornleifaverndar ríkisins og Gunnar Bollason , sagnfræðingur , höfundur skýrslunnar .
gardur.is | Mið 01.11.2006 | 08:52 Kópavogskirkjugarður vígður 10. ágúst sl. Undanfarin ár hefur verið unnið af krafti við að fullgera þann hluta Kópavogskirkjugarðs sem taka skyldi í notkun og hafa margir beðið eftir vígslu garðsins .
Vígsluathöfnin , sem fram fór við sáluhliðið í Kópavogskirkjugarði , 10. ágúst sl. var með eftirfarandi hætti :
Ávarp Gunnars I. Birgissonar , bæjarstjóra Kópavogsbæjar .
Kórsöngur
Biskup Íslands , herra Karl Sigurbjörnsson , vígir garðinn .
Kórsöngur
Jarðsetning duftkers Guðmundar Helgasonar , málarameistara , sem er vökumaður garðsins .
Þegar þessar línur eru ritaðar , þ.e. í byrjun nóvember , hafa 18 duftker verið jarðsett og 12 kistur .
Ljóst er á þessum tölum að fyllilega tímabært var að vígja kirkjugarð í næststærsta sveitarfélagi landsins .
Bálfararbeiðni
Ágæti lesandi !
Líkbrennsla hefur færst í vöxt á síðustu árum og er nú svo komið að rúmlega fimmta hver útför á höfuðborgarsvæðinu er bálför .
Ekkert er þó til fyrirstöðu að þeir sem búsettir eru úti á landi óski eftir þessari þjónustu og hefur Kirkjugarðasamband Íslands og Kirkjugarðar Reykjavíkurprófastsdæma ( KGRP ) samvinnu um að auðvelda öllum Íslendingum að láta brenna sig , án tillits til búsetu og hvar duftkerið verður jarðsett .
Duftker eru að jafnaði grafin í sérstakan duftgarð sem er í tengslum við kirkjugarð en einnig er algengt að dufkerin sé grafin ofan á kistugrafir með leyfi umsjónarmanns leiðis .
Sjá 2. gr. laga um kirkjugarða , greftrun og líkbrennslu .
Duftgarður í Fossvogi .
Duftker
Duftreitur í Gufuneskirkjugarði .
Fólk á öllum aldri ákveður að fylla út viljayfirlýsingu án þess að hafa áhyggjur af dauðastundinni .
Hér þarf fyrirhyggju eins og annars staðar og sú fyrirhyggja er skynsamleg .
Margir , sem ákveða að fylla út viljayfirlýsingu , eru ungir eða á besta aldri , þeir vilja hafa vaðið fyrir neðan sig og að enginn vafi sé á því hver sé þeirra vilji í þessum efnum .
Ef þú ert sjálfráða , þ.e.a.s. orðin ( n ) 18 ára ( sjá lög nr.
71/1997 ) og hefur ákveðið að láta brenna þig að lífi loknu , getur þú afgreitt málið með því að fylla út eyðublaðið hér að neðan .
Þú verður að tilgreina tvo votta , sem eru 18 ára eða eldri , og heimilisföng þeirra .
Þú og þeir sem votta viljayfirlýsinguna fá síðan staðfestingarbréf frá skrifstofu Kirkjugarðanna og er það sent til að ganga úr skugga um að yfirlýsingin sé komin frá þér og allt sé með felldu .
Viljayfirlýsingin verður síðan geymd í tölvu KGRP .
Ef viljayfirlýsing um bálför liggur ekki fyrir , þegar andlát ber að höndum og fullvíst er að það hafi verið vilji hins látna að um bálför yrði að ræða , þurfa nánustu ástvinir að láta viðkomandi prest eða útfararstjóra vita um það .
Í slíkum tilfellum á alls ekki að fylla út beiðni hér á netinu .
Starfsemi
Kirkjugarðsstjórnir á Íslandi starfa eftir lögum nr. 36/1993 .
Í 8. gr. þeirra laga stendur : « Hver kirkjugarður þjóðkirkjunnar er sjálfseignarstofnun með sérstöku fjárhaldi , í umsjón og ábyrgð safnaðar undir yfirstjórn prófasts ( í Reykjavík prófasta ) og biskups .
Sóknarnefnd eða sérnefnd kjörin af safnaðarfundi , sbr. 9. gr. , hefur á hendi umsjón og fjárhald kirkjugarðs samkvæmt því sem fyrir er mælt í lögum þessum .
Er hún hér eftir nefnd kirkjugarðsstjórn . »
Kirkjugarðar Reykjavíkurprófastsdæma ( KGRP ) hafa einnig reglur til að vinna eftir og eru þær samdar af kirkjugarðsstjórn KGRP á grundvelli 51. gr. laga 36/1993 og staðfestar af dóms- og kirkjumálaráðuneyti .
Starfsemi KGRP skiptist að meginhluta til í fjögur svið :
1 .
Þjónusta í Fossvogskirkju - sjá þjónustubækling .
2 .
Grafartaka .
3 .
Viðhald og hirðing garðanna .
4 .
Almennt skrifstofuhald og stjórnun .
1 .
Þjónusta í Fossvogskirkju
Í Fossvogskirkju er , auk kirkjuskipsins , kapella , bænhús , líkhús , bálstofa og skrifstofa .
Fossvogskirkja er ekki sóknarkirkja , hún er útfararkirkja í eigu KGRP , þó er hún búin eins og sóknarkirkja væri og þar er raunar hægt að framkvæma allar kirkjulegar athafnir .
Samkvæmt meðaltalstölum koma yfir 100 þúsund manns til athafna í Fossvogi á hverju ári og er þá ekki talinn sá fjöldi sem leggur leið sína í Fossvogskirkjugarð .
Þrír starfsmenn sjá um þjónustuna í Fossvogskirkju .
Verkefni þeirra eru margþætt .
Þeir sjá um að bóka athafnir sem starfsmenn útfararstofa og prestar biðja um .
Þeir taka á móti aðstandendum sem koma til athafna og sjá um rekstur líkhúss og bálstofu .
Náin samvinna er milli starfsmanna Fossvogskirkju og útfararþjónustumanna , bæði við móttöku líka í líkhúsið og við athafnir .
2 .
Grafartaka
Árið 2005 voru 885 grafir teknar í kirkjugörðum KGRP .
Að meðaltali eru um 4 grafir teknar alla virka daga ársins .
Fjórir starfsmenn vinna allt árið um kring við grafartöku og þegar tími gefst vinna þeir við hlið garðyrkjumanna í almennu viðhaldi og hirðingu garðanna .
Samkvæmt 23. gr. laga nr. 36/1993 þarf að taka grafir með réttum hætti , þar stendur m.a. : « Grafir skulu vera svo djúpar að fullur metri sé frá kistuloki á grafarbarm .
Kirkjugarðsstjórn getur heimilað að tvígrafið sé í sömu gröf ef þess er óskað af hálfu vandamanna þess er grafa á og fyrir liggur samþykki vandamanna þess er þar var áður grafinn .
Skal þá grafardýpt hið fyrra sinni vera 2 1/2 metri . »
REGLUGERÐ um kistur , duftker , greftrun og líkbrennslu .
3 .
Viðhald og hirðing garðanna
Hjá KGRP starfa 8 garðyrkjumenn allt árið .
Starfsemi garðyrkjustjóra og starfsmanna hans spannar allt frá trjá- og blómarækt til grafartöku og umhirðu um minnismerki .
Svo er áratuga markvissu ræktunarstarfi , m.a. Ole P. Pedersen , fyrrum garðyrkjustjóra , fyrir að þakka að gönguferð um kirkjugarðana er ánægjuleg , þar er hægt að upplifa kyrrð og fegurð náttúrunnar .
Ef til vill má segja að sú fullyrðing , sem stundum heyrist , sé rétt , að meirihlutinn af vinnu þeirra , sem hjá Kirkjugörðunum starfa , sé unninn í þágu þeirra sem eftir lifa .
Yfir sumartímann starfa um 180 ungmenni , á aldrinum 17 til 25 ára , við garðyrkjustörf .
Allt er reynt til að gera kirkjugarðana sem best útlítandi og stór hluti kirkjugarðsgjaldsins rennur til þessa verkefnis .
Í Hólavallagarð var ekki farið að planta trjám fyrr en upp úr aldamótum og almenn verður gróðursetning ekki fyrr en á árunum milli heimsstyrjalda .
Tegundasamsetning trjágróðurs í Hólavallagarði er því ekki frábrugðin eldri hluta Fossvogskirkjugarðs , en sá garður var vígður árið 1932 .
Gufuneskirkjugarður var vígður árið 1980 , en nokkrum árum áður hófst gróðursetning trjágróðurs á svæðinu og er hann enginn eftirbátur garðanna í Fossvogi og við Suðurgötu .
Í görðunum ber mest á birki , ilmreyni og silfurreyni .
Þar er einnig talsvert af sitkagreni og Alaskaösp .
Einnig má sjá lerki og pílvið , auk ýmiss konar runnategunda .
Langflestir aðstandendur þeirra , sem jarðsettir eru í kirkjugörðunum , hugsa sjálfir um leiði látinna ættingja sinna .
Þeir , sem ekki sjá sér fært að gera það , geta leitað til skrifstofu KGRP varðandi gróðursetningu sumarblóma og þess háttar .
Kostnaði við slíka þjónustu er haldið í lágmarki .
REGLUR nr.
787/2004 um stærð og frágang minnismerkja í umdæmi kirkjugarða Reykjavíkurprófastsdæma .
4 .
Almennt skrifstofuhald og stjórnun
Aðalskrifstofa KGRP er í Fossvogi .
Þar starfa 3 starfsmenn við bókhald , fjárvörslu og starfsmannahald , ásamt rekstrarstjóra , sem sér um verklegar framkvæmdir og viðhald bygginga og forstjóra , sem veitir stofnuninni forstöðu .
Umsvif KGRP er á við stórt fyrirtæki eða meðal sveitarfélag .
Verkefnin eru margvísleg og velta stofnunarinnar er um 370 milljónir króna á ári .
Fjárveitingar ríkisins til kirkjugarða eru fólgnar í lögbundnu framlagi , sem hækkar miðað við almennar forsendur fjárlaga og eykst í samræmi við stækkun grafarsvæða í umhirðu ( fjölgun fermetra ) og fjölgun greftrana .
Hver kirkjugarður fær tekjur eftir stærð kirkjugarðs ( umhirðugjald ) og fjölda greftrana í garði ( grafarkostnaður ) .
Kirkjugarðaráð hefur falið Kirkjugarðasambandi Íslands að reikna út þær tekjur sem kirkjugarðar fá og eru þeir útreikningar byggðir á forsendum gjaldalíkans sem Kirkjugarðasambandið lét gera fyrir nokkrum árum .
Á skrifstofum KGRP eru gefnar upplýsingar um legstaði og afhent eru ratkort ef með þarf .
Öflugt tölvukerfi heldur utan um legstaðaskrána og verður stefnt að því á næstu misserum að tengja legstaðaskrána inn á heimasíðuna og geta þá gestir heimasíðunnar fundið legstaði þeirra sem hvíla í kirkjugörðum KGRP og prentað ratkortin út heima hjá sér .
5 .
Sérþjónusta
Sumarþjónustan .
Yfir vorið og sumartímann eykst umferð um garðana .
Margir setja sumarblóm á leiði ástvina sinna og stuðla þannig að fegurri heildarsvip garðanna .
Þeir eru einnig margir sem óska eftir því að garðyrkjumenn kirkjugarðanna hjálpi til við gróðursetningu , hirðingu og ráðgjöf .
Starfsmenn kirkjugarðanna hafa um langt skeið tekið að sér gegn kostnaðarverði að sjá um gróðursetningu sumarblóma og hirðingu þeirra yfir sumarið .
Leiðishafar eða aðstandendur þurfa þá að hafa samband við skrifstofu þess garðs , sem um ræðir , með góðum fyrirvara ( t.d. í maí ) .
Í kirkjugörðunum eru tugir vatnspósta og garðyrkjuáhöld eru lánuð eftir þörfum yfir sumartímann .
Þjónusta á jólum og á allra heilagra messu .
Mikill fjöldi fólks á þjónustusvæðinu ( Reykjavík , Kópavogur og Seltjarnarnesbær ) leggur leið sína í kirkjugarðana þrjá á jólum .
Kirkjugarðarnir veita sérstaka þjónustu á Þorláksmessu og aðfangadag jóla .
Þá eru starfsmenn í görðunum við leiðbeiningarstörf og þeir útdeila ratkortum ef með þarf .
Algengt er orðið að raflýsa leiði með ljóskrossum yfir jól og áramót .
Tvö fyrirtæki bjóða þessa þjónustu .
Nánari upplýsingar um þessa þjónustu eru veittar á skrifstofum garðanna .
Á allra heilagrar messu , sem er venjulega í byrjun nóvember og ávallt á sunnudegi , eru húsakynni KGRP opin og kirkjugestum er gefinn kostur á að hlýða á tónlist og söng , og ræða við prest .
Þessi þjónusta var fyrst veitt 1997 og var almenn ánægja með hana .
Þjónustan er skipulögð í samvinnu við starfsmenn Reykjavíkurprófastsdæma .
6 .
Samskipti við útlönd
Viðskiptaleg sambönd eru aðallega við Noreg , Danmörku og Svíþjóð .
Kirkjugarðarnir kaupa þaðan ýmiss konar sérútbúin áhöld og tæki sem notuð eru við grafartöku , jarðsetningu og garðyrkju .
Fagleg samskipti eru einnig mest við Norðurlöndin , sem hvert um sig er með landssamband , sem eru í líkingu við Kirkjugarðasamband Íslands ( KGSÍ ) .
Þess má geta að vægi Íslands í íbúatölu Norðurlandanna er aðeins 1% og verður því að halda vel á spöðunum , ef þess skal gætt að rödd okkar heyrist og tekið sé eftir því sem við erum að gera eða leggja til að gert verði .
Á Norðurlöndunum voru til skamms tíma tvenn samnorræn samtök á sviði kirkjugarða- og líkbrennslumála : NFK = Nordisk Forbund for Kirkegårdskultur og NSKK = Nordisk Samarbejdsråd inden for Kirkegårds- og Krematoriespörsmål .
Þessi tvö samtök voru sameinuð í september 1997 og mynduðu þá NFKK = Nordiska förbundet for kirkegårdar og krematorier .
Kirkjugarðar Reykjavíkurprófastsdæma hafa haft virka félagsaðild að NSKK síðastliðin ár , en eftir að Kirkjugarðasamband Íslands var stofnað tók það þennan þátt yfir og er fullgildur aðili að NFKK og á KGSÍ mann í stjórn NFKK .
Með sífellt meiri áhrifum ESB á ríki innan og utan sambandsins verður þróunin sú að norræna sambandið NFKK verður að taka mið af lögum og reglum ESB varðandi kirkjugarða- og útfararmál , enda eru Norðurlandaþjóðirnar , utan Íslands og Noregs í ESB .
Faglegt og viðskiptalegt samband við meginland Evrópu mun því aukast stórlega á næstu árum í þessum efnum sem og öðrum .
KGRP eru í Alþjóðasamtökum bálstofa ICF ( The International Cremation Federation ) en þau samtök eru ráðgefandi fyrir Sameinuðu þjóðirnar í málefnum er lúta að bálförum .
Forstjóri KGRP er í kynningar- og siðfræðinefnd sambandsins .
Blindrafélagið
Félagið býður upp á kynningar á málefnum blindra og sjónskertra í skólum , fyrirtækjum og til þjónustuveitna .
Það veitir félagsráðgjöf , aðstoðar félagsmenn við atvinnuleit á almennum vinnumarkaði og býður eftirfylgd á vinnustað .
Það stendur fyrir námskeiðum , tómstunda og félagsstarfi fyrir blinda og sjónskerta og miðlar félagslegu efni ásamt greinum úr dagblöðum og tímaritum með útgáfu á blindraletri , prentuðu , rafrænu- og hljóðformi og veitir ýmsa aðra þjónustu sem léttir daglegt líf .
Félagið hefur náð sérstökum samningum við Reykjavíkurborg og fleiri sveitarfélög um ferðaþjónustu blindra .
Félagið fylgist með þróun hjálpartækja og þrýstir á um að fá þau nauðsynlegu viðurkennd hér á landi .
Félagið hefur stuðlað að tölvunotkun félagsmanna sinna með ýmsu móti .
Blindrafélagið á fulltrúá í ýmsum innlendum félögum og stofnunum auk nefnda sem vinna að málefnum félagsmanna .
Þá tekur félagið þátt í nottænu , evrópsku og alþjóðlegu samstarfi blindra og sjónskertra .
Hverjir geta gerst félagar
nemur 6/18 eða minna , eða hefur sjóngalla eða augnsjúkdóm sem jafna má við greinda sjónskerðingu að mati yfirlæknis Sjónstöðvar Íslands og greiðir árstillag til félagsins í samræmi við ákvörðun aðalfundar .
Forráðamenn ólögráða barna sem uppfylla skilyrði til félagsaðildar skv. 1. mgr. fara með félagsleg réttindi og skyldur barnanna .
Sama á við um þá félagsmenn sem sökum fjölfötlunar eða af öðrum ástæðum geta ekki sinnt félagslegum skyldum sínum eða gætt hagsmuna sinna .
Aðrir en að ofan greinir geta gerst styrktarfélagar og hafa þeir málfrelsi og tillögurétt á félagsfundum .
Styrktarfélagar eru kjörgengir til trúnaðarstarfa á vegum félagsins og hafa þá óskoraðan atkvæðisrétt á fundum stjórnar og nefnda sem þeir eru kjörnir til setu í » .
Glitnir heitir á starfsmenn í Reykjavíkurmaraþoni .
Áheit í Reykjavíkurmaraþoni Glitnis
Glitnir hefur ákveðið að heita á þá starfsmenn sem taka þátt í Reykjavíkurmaraþoni Glitnis sem haldið verður 19. ágúst n.k.
Bankinn mun greiða kr. 3000.- á hvern kílómetra sem starfsmaður hleypur og rennur féð til þess góðgerðarfélags sem starfsmaðurinn velur .
Einnig getur almenningur heitið á starfsmann og skuldbundið sig til að leggja fé til þess góðgerðarfélags sem starfsmaðurinn valdi .
Þökkum við þeim velviljann og hvetjum fólk og fyrirtæki til áheita .
Áheit : www.glitnir.is / Marathon / Aheit /
Nöfn þeirra starfsmanna sem heita á Blindrafélagið eru :
Björg Þórarinsdóttir
Elísabet Hilmarsdóttir
Erlingur Þór Tryggvason
Hannes Guðmundsson
Ingibjörg Ögmundsdóttir
Sigurlína Dögg Tómasdóttir
Tryggvi Björnsson
Allar nánari upplýsingar um hlaupið og áheitin er að finna á www.glitnir.is .
Frá Vestmannsvatni
Sumarbúðir kirkjumiðstöðvarinnar við Vestmannsvatn
Fyrir eldri borgara verður dagana 24. júlí til 30. júlí Verð kr 24.900 í tveggja manna herbergi Verð kr 27.900 í eins manns herbergi .
Staðfestingargjald er kr. 5000 og greiðist innan viku frá skráningu .
Boðið er upp á visa-Raðgreiðslur .
Skráning fer fram á heimasíðu okkar www.skarpur.is / vestmannsvatn eða í síma hjá Aðalgeiri Sigurðssyni framkvæmdastjóra .
Vorhappdrætti Blindrafélagsins
Útdráttur 9. júní 2006 Vinningaskrá
Gistivinningur á einhverju Fosshótelanna fyrir tvo í 2 nætur ásamt morgunverði auk kvöldverðar , kr. 43.700
Vinninga ber að vita innan árs á skrifstofu Blindrafélagsins , Hamrahlíð 17 , 105 Reykjavík .
Birt án ábyrgðar .
Samskipti
Blindrafélagið - Samtök blindra og sjónskertra á Íslandi
Hamrahlíð 17 , 105 Reykjavík -
Vorferð opins húss
Þriðjudaginn 30. maí verður farið í vorferð opins húss .
Lagt verður af stað frá Hamrahlíð kl. 13:00 .
Keyrt eins og leið liggur um Hvalfjörð , þar sem Hallgrímskirkja í Saurbæ verður skoðuð , til Borgarness þar sem hið nýja Landnámssetur Borgarfjarðar verður skoðað .
Þar eru tvær sýningar , þ.e. Egilssýning og Landnámssýning .
Snæddur verður kvöldverður á staðnum .
Borinn verður fram kókosristaður fiskur með kartöflum og gljáðu grænmeti .
Í eftirrétt veður kaffi og gulrótarkaka .
Verð alls á mann kr. 3.200,-
Endilega látið skrá ykkur á skrifstofunni hjá Hörpu eða Steinunni
ATH.
Þennan dag verður ekki Opið hús í Hamrahlíð 17
Skólamál blindra barna í ólestri .
Ályktun aðalfundar Blindrafélagsins .
Ályktun borin upp og samþykkt samhljóða á aðalfundi Blindrafélagsins , 13. maí 2006 .
« Aðalfundur Blindrafélagsins haldinn 13. maí 2006 lýsir þungum áhyggjum sínum yfir þeirri stöðu sem er í skólamálum blindra og sjónskertra barna eftir að blindradeild Álftamýrarskóla var lögð niður haustið 2004 .
Fundurinn hvetur menntamálaráðherra til að bregðast strax við þeim vanda sem nú blasir við , en í haust munu 8 sjónskert börn hefja nám í grunnskólum landsins .
Þeim til viðbótar eru 74 blindir og sjónskertir grunnskólanemendur á landinu , auk þess sem 22 eru á framhaldsskólaaldri .
Ráðgjöf fyrir þennan stóra hóp er af skornum skammti .
Einungis einn blindrakennari starfaði s.l. vetur við ráðgjöf í aðeins 5 klst á viku og lætur sá kennari af störfum nú í vor .
Í haust blasir því við neyðarástand í þessum málum .
Enginn blindrakennari hefur verið ráðinn til þessara starfa .
Leita verður leiða til að sérmennta fólk til ráðgjafar og kennslu blindra og sjónskertra barna .
Grunnskólar landsins hafa ekki á að skipa sérmenntuðum kennurum til að sinna þörfum þessara barna .
Aðalfundurinn minnir á greinargerð og tillögur samráðshóps menntamálaráðuneytisins frá ágúst 2004 um « Bætt aðgengi blindra og sjónskertra að menntakerfinu » og skorar á menntamálaráðherra að koma nú þegar á fót öflugri ráðgjafaþjónustu fyrir grunnskóla landsins svo þeir verði í stakk búnir til að sinna þörfum blindra og sjónskertra barna . »
Aðalfundur Blindrafélagsins var haldinn 13. maí 2006 að Hamrahlíð 17 .
Kosnir voru 2 fulltrúar í stjórn félagsins og 2 í varastjórn .
Atkvæði féllu sem hér segir :
til stjórnar :
Kristinn Einarsson , 45 atkvæði
Kolbrún H. Sigurjónsdóttir , 43 atkvæði Gunnar Már Óskarsson , 14 atkvæði
Sveinn Lúðvík Björnsson , 11 atkvæði
Bergvin Oddsson , 9 atkvæði
Einar Lee , 5 atkvæði
Auðir , 1 atkvæði .
Alls greiddu 64 einstaklingar 128 atkvæði
Kristinn og Kolbrún eru því réttkjörin í aðalstjórn .
Til varastjórnar :
Gunnar Már Óskarsson , 36 atkvæði
Sveinn Luðvík Björnsson , 30 atkvæði
Sigurjón Einarsson , 25 atkvæði
Bergvin Oddsson , 15 atkvæði
Auðir , 22 atkvæði
Gunnar Már og Sveinn Lúðvík eru því réttkjörnir í varastjórn .
Eftirtalin voru kosnir fulltrúar félagsins hjá ÖBÍ :
Halldór Sævar Guðbergsson , fulltrúi í aðasstjórn
Helgi Hjörvar , í fulltrúaráð
Ásrún Hauksdóttir , í fulltrúaráð .
Til vara :
Brynja Arthúrsdóttir , Sigurjón Einarsson , Bergvin Oddsson
Í skemmtinefnd :
Karl Vignir Þorsteinsson
Brynja Arthúrsdóttir
Steinunn Hákonardóttir
Jón Hjalti Sigurðsson
Jóna Garðarsdóttir
Grímur Þóroddsson
Sigurjón Einarsson
Þórður Jónsson
í tómstundanefnd :
Friðgeir Jóhannesson
Karl Vignir Þorsteinsson
Harpa Völundardóttir
Halla Guðmundsdóttir
Hrafnhildur Bergsveinsdóttir
Guðlaug Erlendsdóttir
Auður Sveinsdóttir
í kjörnefnd :
Brynja Arthúrsdóttir
Bessi Gíslason
Ragnar R Magnússon til vara : Sigtryggur Eyþórsson
Þrátt fyrir kosningarnar var fundurinn átakalítill og ummæli manna um stjórnina á síðasta ári var mjög jákvæð .
Úti var sólskin og blíða og var fundurinn ef til vill af þeim sökum fámennari en oft áður .
Í hádeginu var borðaður bragðgóður fiskréttur og var klappað fyrir kokkinum í lok fundar .
Gerð verður sérstök frétt um ályktun sem samþykkt var á fundinum .
Undirritaður samningur við 118 .
Nú hafa bæði símafyrirtækin OgVodafone og Síminn samþykkt gjaldfrjáls afnot lögblindra að 118 þ.e. upplýsingum um símanúmer .
Nú gildir samningurinn um hringingar jafnt úr GSM símum sem úr heimasímum .
Á myndinni eru glaðir stjórnendur að undirrita góðan samning .
Sumarbúðir kirkjumiðstöðvarinnar við Vestmannsvatn fyrir eldri borgara verður dagana 24. júlí til 31. júlí Auglýst nánar síðar
Frá Vestmannsvatni
Orlofsvikur Bergmáls á Sólheimum
Eins og undanfarin sumur býður Líknar- og vinafélagið Bergmál Krabbameinssjúkum , blindum og langveikum til viku dvalar að Sólheimum í Grímsnesi , þeim að kostnaðarlausu .
Fyrri vikan er dagana 26. maí til 2. júní , en sú síðari 24. til 31. ágúst .
Fjölbreytt dagskrá verður að venju , þar á meðal kvöldvökur með listafólki .
Skráning er hafin og þurfa umsóknir að berast stjórn félagsins fyrir 15. maí nk.
Allar nánari upplýsingar eru veittar hjá formanni og varaformanni .
Frábær starfsmannaferð Blindravinnustofunnar .
Blindravinnustofan fór ásamt aðstoðarfólki í starfsmannaferð í Veiðisafnið á Stokkseyri .
Farið var eftir hádegi og komið um áttaleytið um kvöldið .
Haldið var eins og leið liggur um Þrengslin niður á Stokkseyri í blíðskapar veðri .
Ekið var um Stokkseyri og Eyrabakka og umhverfinu lýst .
M.a. sagt frá áætlunum um frístundabyggð sem þar er væntanleg .
Síðan var farið í Veiðisafnið á Stokkseyri og tóku eigendur af miklum höfðingsskap á móti gestum og var heimsóknin í þeirra boði .
Þetta var eins konar snertisafarí .
Útbýtt var einnota hönskum til að fingrafitan eyðilegði ekki feld dýranna .
Þá var farinn hringurinn og öll dýrin þreifuð í bak og fyrir .
Þetta var gullið tækifærir fyrir þá sem alblindir eru til að sjá í fyrsta skipti mörg þeirra dýra sem þarna voru .
Þeir sem sjónskertir voru sáu í mátulegri nálægð það sem menn með fulla sjón sjá við eðlilegar aðstæður .
Páll eigandi safnsins sagðist vilja gera slíkar heimsóknir að árlegum viðburði .
Hann og kona hans hafa gert veiði og uppbyggingu safnsins að lífsstíl .
Þau hafa með styrkjum en aðallega frábærum dugnaði komið upp merku safni uppstoppaðra dýra og gert Stokkseyri að viðkomustað ferðamanna og miklum brunni fróðleiks fyrir okkur sem hér búum .
Að heimsókninni í Veiðisafnið lokinni var snæddur dýrlegur forréttur í fjörunni utan við þorpið þ.e. Kók og Prins Póló .
Gengið var út fyrir sjóvarnargarðinn og þessa neitt með mikilli áfergju .
Síðan var haldið á veitingastaðinn Bláa Hafið sem er í fjörukambinum rétt utan við þorpið .
Þar beið gesta frábær sjávarréttasúpa með heitu brauði og fersku salati .
Í rútinni var að sjálfsögðu tekið lagið og sagðar gamansögur og fróðleiksmolar .
Allir skemmtu sér konunglega og létu vel af ferðinni .
Kvennadeild - Rauðará
Frá kvennadeild
Halló stelpur
Nú er komið að því að við gerum okkur glaðan dag og förum út að borða .
Föstudaginn 12. maí verður farið á Rauðará sem er til húsa að Rauðárárstíg 37 Mæting er kl. 18.00 Þar verður framreiddur 3 rétta málsverður .
Valið verður á milli 3 forrétta , 3 aðalréttta og í eftirrétt verður ostakaka .
Verð á mann er kr. 4.200 en af því verður góður afsláttur að sögn Stefáns stórkokks
Skráning fer fram á skrifstofu félagsins eigi síðar en þriðjudaginn 9. maí .
Stjórn kvennadeildar :
Ásrún
Arnbjörg
Jolee
Lilja
Utankjörfundarkosning vegna aðalfundar .
Utankjörundarkosning er hafin á skrifstofu félagsins vegna kosninga til stjórnar félagsins .
Þeir sem verða að heiman 13. maí n.k. þegar aðalfundur félagsins verður haldinn geta nýtt sér þennan kost .
Dagskrá aðalfundar Blindrafélagsins 13. maí 2006 .
Í samræmi við lög Blindrafélagsins , verður aðalfundur félagsins haldinn laugardaginn 13. maí 2006 að Hamrahlíð 17 Reykjavík .
Fundurinn hefst kl. 10 árdegis .
Dagskrá samkvæmt lögum félagsins :
1 .
Formaður félagsins setur fund .
2 .
Kosning fundarstjóra og fundarritara
3 .
Kynning viðstaddra
4 .
Látinna aðalfélaga minnst
5 .
Inntaka nýrra félaga
6 .
Fundargerð síðasta aðalfundar borin upp til samþykktar
7.
Skýrslur lagðar fram :
a ) Formaður flytur skýrslu stjórnar
b ) Umræður um skýrslur
8.
Ársreikningar fyrir árið 2005 :
a ) Ólafur Viggó Sigurbergsson löggiltur endurskoðandi kynnir ársreikninga félagsins .
b ) Umræður um ársreikningana
c ) Ársreikningar bornir upp til samþykktar
9.
Ákveðið árstillag félagsmanna og gjalddagi þess og tillag ævifélaga
10 .
Kosningar :
a ) Kosning tveggja stjórnarmanna Blindrafélagsins til tveggja ára
b ) Kosning tveggja varamanna í stjórn til tveggja ára
c ) Kosning eins fulltrúa í aðalstjórn Öryrkjabandalags Íslands og að auki tveggja fulltrúa til setu á aðalfundi samkvæmt lögum þess auk varamanna .
d ) Kosning í nefndir
11 .
Lagabreytingar
12.
Önnur mál
13 .
Fundarslit
Gert verður fundarhlé og boðið upp á léttan hádegisverð .
Stjórn Blindrafélagsins
Vorfagnaður fyrir félagsmenn Blindrafélagsins
Hinn árlegi vorfagnaður Oddfellowstúkunnar Bergþóru verður haldinn sunnudaginn 7. maí í Oddfellowhúsinu , Vonarstræti 10 kl. 15.00
Gómsætar veitingar í boði Bergþórusystra
Vonumst eftir að sjá sem flesta félagsmenn Blindrafélagsins .
Bergþórusystur
Framboð til stjórnar Blindrafélagsins .
kl. 10.00 í morgun ( 22. apríl ) rann út framboðsfrestur til stjórnar og varastjórnar Blindrafélagsins .
Kjörnefnd félagsins kom saman í morgun kl. 10:00 og fór yfir þau framboð sem borist höfðu skrifstofu félagsins .
Eftirtaldir einstaklingar gefa kost á sér í aðalstjórn Blindrafélagsins til næstu tveggja ára : Bergvin Oddsson
Einar Lee
Gunnar Már Óskarsson
Kolbrún Hulda Sigurjónsdóttir
Kristinn Einarsson
Sveinn Lúðvík Björnsson
Eftirtaldir aðilar gefa kost á sér í varastjórn til næstu tveggja ára : Bergvin Oddsson
Gunnar Már Óskarsson
Kolbrún Hulda Sigurjónsdóttir
Kristinn Einarsson
Sveinn Lúðvík Björnsson
Sigurjón Einarsson
Laugardagur 22. apríl 2006 , Kjörnefnd Blindrafélagsins ,
Ragnar R. Magnússon Brynja Arthúrsdóttir
Bessi Gíslason
Frá aðalfundi UngBlindar .
Í kvöld 25. apríl 2006 fór fram aðalfundur UngBlind .
Á fundinum voru samþykkt ný lög UngBlind .
Úrslit stjórnarkjörs voru eftirfarandi :
Í stjórn :
Hlynur Þór Agnarsson
Bergvin Oddson
Svava Sigurðardóttir
Varastjórn
Linda Ósk Hilmarsdóttir
Einar Lee
Á döfinni í félagssstarfi Blindrafélagsins
Yfirlit
Sumarmálavaka
Frá kvennadeild
Sumarmálavaka
Við minnum á Opið hús Mánudaginn 1. maí í húsi Blindrafélagsins Að Hamrahlíð 17 2 hæð kl. 16.00 Dagskrá : Séra Vigfús Þór Árnason
Djasskvartett og Kári Þormar og c / o
Fjöldasöngur
Matseðill : Súpa , kjötbollur , eftirréttur og kaffi
Tilkynnið þáttöku til Karls Vignis eða til Hólmfríðar
Sjáumst kát og hress
Líknarnefnd
Frá kvennadeild
Halló stelpur
Nú er komið að því að við gerum okkur glaðan dag og förum út að borða .
Föstudaginn 12. maí verður farið á Rauðará sem er til húsa að Rauðárárstíg 37 Mæting er kl. 18.00 Þar verður framreiddur 3 rétta málsverður .
Valið verður á milli 3 forrétta , 3 aðalréttta og í eftirrétt verður ostakaka .
Verð á mann er kr. 4.200 en af því verður góður afsláttur að sögn Stefáns stórkokks Skráning fer fram á skrifstofu félagsins eigi síðar en þriðjudaginn 9. maí .
Stjórn kvennadeildar : Ásrún
Arnbjörg
Jolee
Lilja
Atvinna : Bókari óskast á skrifstofu Blindrafélagsins .
Blindrafélagið óskar eftir að ráða bókara í 100% starf .
Um er að ræða færslu á bókhaldi Blindrafélagsins og Blindravinnustofunnar , þ.e.a.s. öllu fjárhagsbókhaldi ásamt hluta af viðskiptamanna- og birgðabókhaldi .
Bókari þarf að geta stemmt af reikninga og stillt upp uppgjörum til endurskoðanda .
Leitað er að vönum starfsmanni sem hefur glöggan skilning á bókhaldi , með góða tölvukunnáttu og helst einhverja þekkingu á TOK + , Axapta eða Navision tölvukerfum .
Bókarinn þarf að geta unnið sjálfstætt .
Starfið er auglýst meðal félagsmanna Blindrafélagsins til 21. apríl .
Eftir það verður leitað á almennum markaði .
Nánari upplýsingar um starfið veitir Ólafur Haraldsson , framkvæmdastjóri Blindrafélagsins .
7. apríl 2006
fh. Blindrafélagsins , Ólafur Haraldsson
Tilkynning frá stjórn Blindrafélagsins um aðalfund félagsins laugardaginn 13. maí 2005 .
Aðalfundur Blindrafélagsins verður haldinn laugardaginn 13. maí 2006 og hefst hann kl. 10:00 árdegis .
Á dagskrá verða venjuleg aðalfundarstörf .
Nánar auglýst síðar .
Samkvæmt lögum Blindrafélagsins skulu árlega kosnir til tveggja ára , tveir stjórnarmenn og tveir varamenn í stjórn .
Minnt er á að framboðum til stjórnar skal skila til skrifstofu félagsins eigi síðar en þremur vikum fyrir boðaðan aðalfund og rennur því framboðsfrestur út kl. 10:00 árdegis , laugardaginn 22. apríl nk.
Vakin er athygli á því að sá sem býður sig fram til stjórnar er ekki sjálfkrafa í kjöri sem varamaður , nái hann ekki kjöri sem aðalmaður .
Því þarf að taka það sérstaklega fram , vilji sá hinn sami gefa kost á sér sem varamaður .
Framboðum má skila á venjulegu letri , blindraletri eða á snældu eða geisladiski .
Einnig má senda inn framboð með símbréfi eða í tölvupósti til Ólafs Haraldssonar , framkvæmdastjóra Blindrafélagsins .
Tillögum til breytinga á lögum félagsins þarf að skila til skrifstofu fyrir sama tíma .
Stjórn Blindrafélagsins
Aðalfundur UngBlind .
Kæru félagsmen
UngBlind boðar til aðalfundar þriðjudaginn 25. apríl næstkomandi klukkan 20:00 í kjallara Hins Húsins , Pósthússtræti 3-5 .
Dagskrá : Skýrsla stjórnar
Ársreikningar 2005
Kostning í stjórn , 3 aðalmenn , 2 vara
Tillaga að lögum UngBlind
Önnur mál
Kjörgengir eru félagsmenn á aldurbilinu 1991-1971 .
Kynnt drög að reglum deildarinnar , byggðar á reglum / lögum annara deilda Blindrafélagsins og samsvarandi æskulýðssamtaka .
Allir velkomnir - Stjórn UngBlind
Vorferðalag Daufblindrafélags Íslands .
Árlegt vorferðalag Daufblindrafélags Íslands verður farið sunnudaginn 30. apríl n.k.
Lagt verður af stað frá Hamrahlíð 17 kl. 11.00 árdegis og komið til baka um kvöldmatarleitið .
Að þessu sinni er ferðinni heitið austur fyrir fjall , nánar tiltekið á veiðisafnið á Stokkseyri og síðan að Sólheimum í Grímsnesi þar sem farið verður í skoðunarferð og drukkið kaffi .
Ferðin er öll í boði félagsins svo mætum öll með maka börn og barnabörn eða bara besta vininn og njótum þess að gleðjast saman .
Endilega látið vita sem allra fyrst hverjir ætla að vera með .
Hlökkum til að sjá sem flesta J
Bestu kveðjur
F. hönd stjórnar
Þórey
Láta vita sem fyrst .
Gleðilega Páska !
Aðalfundur Daufblindrafélags Íslands verður haldinn föstudaginn 28. apríl 2006 , kl. 16:00 að Hamrahlíð 17 , ( 2. hæð ) .
Dagskrá :
1 .
Venjuleg aðalfundarstörf
a ) Formaður setur fund
b ) Kosning fundarstjóra
c ) Kosning ritara
d ) Ritari les fundargerð síðasta aðalfundar
e ) Endurskoðaðir reikningar síðasta árs lagðir fram til samþykktar
f ) Formaður les skýrslu stjórnar
g ) Ákveðið félagsgjald og gjalddagi þess
h ) Lagabreytingar - Ágústa Gunnarsdóttir kynnir tillögur um breytingar á 4 og 5. gr. laganna
i ) Stjórnarkjör
j ) Tilnefning fulltrúa í stjórn ÖBÍ
k ) Önnur mál
Kaffiveitingar verða í boði félagsins
Mætum öll með góða skapið og góðar hugmyndir
Ekkert um okkur án okkar J
Bestu kveðjur
Fyrir hönd stjórnar :
Guðlaug Erlendsdóttir formaður
Þórey Ólafsdóttir daufblindraráðgjafi
Námskeið í vefnaði
Blindrafélagið mun bjóða félagsmönnum sínum upp á 10 daga námskeið í vefnaði sem hefst mánudaginn 24. apríl .
Vefnaður er mjög aðgengilegur fyrir blinda og sjónskerta og hentar öllum aldurshópum vel .
Skráning fer fram á skrifstofu félagsins fyrir föstudaginn 21. apríl .
Verð kr. 6000 .
Nánari upplýsingar um námskeiðið veitir Sigríður Sólrún Jónsdóttir .
Blindrafélagið .
Golf fyrir fatlaða
Nú líður að sumri og fer því að líða að því að æft verði golf hjá Golfsamtökum fatrlaðra úti við , en æfingar hafa verið inni við í allan vetur .
Ég ætla mér að æfa í sumar , en er að velta fyrir mér hvort það séu ekki fleiri þarna úti sem langar til að koma og prófa golfið með mér .
Það kostar ekkert að prófa né æfa með samtökunum og er kennari á svæðinu .
Ekki hefur tímasetning komið fram ennþá en yfirleitt er æft seinnipart eða um fimmleytið .
Þeir sem hafa áhuga mega endilega vera í bandi við mig og ég get frætt fólk um golf fyrir blinda og sjónskerta .
Einar Lee
Auglýst eftir bókara .
Bókari óskast
Blindrafélagið óskar eftir að ráða bókara í 100% starf .
Um er að ræða færslu á bókhaldi Blindrafélagsins og Blindravinnustofunnar , þ.e.a.s. öllu fjárhagsbókhaldi ásamt hluta af viðskiptamanna og birgðabókhaldi .
Bókari þarf að geta stemmt af reikninga og stillt upp uppgjörum til endurskoðanda .
Leitað er að vönum starfsmanni sem hefur glöggan skilning á bókhaldi , með góða tölvukunnáttu og helst einhverja þekkingu á TOK + , Axapta eða Navision tölvukerfum .
Bókarinn þarf að geta unnið sjálfstætt .
Starfið er auglýst meðal félagsmanna Blindrafélagsins til 21. apríl .
Eftir það verður leitað á almennum markaði .
Nánari upplýsingar um starfið veitir Ólafur Haraldsson , framkvæmdastjóri Blindrafélagsins .
7. apríl 2006
fh. Blindrafélagsins ,
Ólafur Haraldsson
Aðalfundur Blindrafélagsins 13. maí - Tilkynning .
Tilkynning frá stjórn Blindrafélagsins um aðalfund félagsins laugardaginn 13. maí 2005 .
Aðalfundur Blindrafélagsins verður haldinn laugardaginn 13. maí 2006 og hefst hann kl. 10:00 árdegis .
Á dagskrá verða venjuleg aðalfundarstörf .
Nánar auglýst síðar .
Samkvæmt lögum Blindrafélagsins skulu árlega kosnir til tveggja ára , tveir stjórnarmenn og tveir varamenn í stjórn .
Minnt er á að framboðum til stjórnar skal skila til skrifstofu félagsins eigi síðar en þremur vikum fyrir boðaðan aðalfund og rennur því framboðsfrestur út kl. 10:00 árdegis , laugardaginn 22. apríl nk.
Vakin er athygli á því að sá sem býður sig fram til stjórnar er ekki sjálfkrafa í kjöri sem varamaður , nái hann ekki kjöri sem aðalmaður .
Því þarf að taka það sérstaklega fram , vilji sá hinn sami gefa kost á sér sem varamaður .
Framboðum má skila á venjulegu letri , blindraletri eða á snældu eða geisladiski .
Einnig má senda inn framboð með símbréfi eða í tölvupósti til Ólafs Haraldssonar , framkvæmdastjóra Blindrafélagsins .
Tillögum til breytinga á lögum félagsins þarf að skila til skrifstofu fyrir sama tíma .
Stjórn Blindrafélagsins
Atvinnumálafulltrúi - sumarstörf
Frá atvinnumálafulltrúa .
Ég hvet námsfólk sem hefur hug á að fá aðstoð atvinnumálafulltrúa við leit að sumarstarfi til að hafa samband fljótlega því ekki er ráð nema í tíma sé tekið .
Einnig hvet ég alla aðra blinda og sjónskerta til að nýta sér þjónustu mína hafi þeir hug á að fara í nám eða starf .
Ég er við alla þriðjudaga , eftir hádegi á fimmtudögum og fyrir hádegi á föstudögum
Með bestu kveðju , Brynja Arthúrsdóttir , atvinnumálafulltrúi Blindrafélagsins , Ferðaþjónust blindra - Tvö sveitarfélög bætast við .
Nú nýlega hefur Harnarfjarðarbær og Álftanes gert samning sem gefur lögblindum íbúum þessara sveitarfélaga rétt á að taka leigubíla til ferða innan höfuðborgarsvæðisins og greiða aðeins fullt strætisvagnafargjald fyrir kr. 250 en sveitarfélagið greiðir það sem upp á vantar .
Samningarnir miða við að hver einstaklingur farið allt að 40 ferðir á mánuðu .
Þá hafa öll sveitarfélög á höfuðborgarsvæðinu nema Kópavogur og Mosfellsbær gert slíka samninga og einnig hafa nokkur sveitarfélög út á landi gert þá fyrir lögblinda íbúa sem stunda nám á höfuðborgarsvæðinu .
Fundur , bingó , ferð .
- Ýmsar tilkynningar .
Yfirlit
Typur og matarræði - kvennadeild .
Páskabingó lfundur RP deildar
Skemmtiferð til Danmörku .
Styrkir til náms í fötlunarfræðum .
Typur og matarræði - kvennadeild .
Kæru konur í Kvennadeildinni .
Nú er komið að næsta fundi hjá okkur , verður hann haldinn fimmtudaginn 6. apríl n.k. í sal Blindrafélagsins og hefst að vanda kl. 16.30 .
Fyrirlesarinn er Birgitta Jónsdóttir Klasen .
Mun hún fræða okkur um hvaða týpur við erum gagnvart mataræði það er að segja hvort við erum sólartýpur eða tungltýpur .
Einnig mun hún fræða okkur um þrýstipunktanudd .
Spennandi en dularfullt .
Þær sem hafa áhuga á að fá að vita hvort þær séu sólartýpur eða tungltýpur þurfa að skrá sig ekki seinna en 31. mars n.k. með nafni og kennitölu á skrifstofu félagsins .
Léttar veitingar í boði .
Páskabingó
Sunnudaginn 2. apríl verðum við með Páskabingó í sal félagsins að Hamrahlíð 17 kl. 14 - Einstaklega góðir vinningar , allt í Páskastemningu .
Mætum öll og að sjálfsögðu eru vinir og vandamenn velkomnir með .
Tómstundanefnd
Kæru félagsmenn RP .
Aðalfundur RP deildar verðu haldinn laugardaginn 1. apríl n.k. og hefst kl. 10.30 stundvíslega .
Fundar efni :
Skýrsla lesin ,
Lagt fram bókhald ,
Kosning stjórnar
Fyrirlestur
Fyrri stjórn gefur kost á sér áfram til setu en nýtt og ferskt blóð er vel þegið .
Fyrirlesari er Ævar Jóhannesson .
Mun hann ræða vítt og breytt um bláberja og lúpínusafa .
Sagt hefur að bláber séu góð fyrir augun okkar .
Þennan sama dag verðu opið hús hjá Blindrafélaginu og hefst það kl. 11 með Ævar sem fyrirlesara en í hádeginu er boðið upp á mat , hann kostar 500 kr. og þarf að skrá sig í hann á skrifstofu Blindrafélagsins og biðja stúlkurnar að skrá ykkur líka á sér blað sem verður merkt RP deildinni fyrir fimmtudaginn 30. mars .
( síðasta lagi 30. mars )
Fundurinn verður að sjálfsögðu í sal Blindrafélagsins að Hamrahlíð 17 , 2 hæð
Ef þið ætlið ekki að vera í matnum þarf ekki að skrá sig .
Skemmtiferð til Danmörku .
Dagana 22. til 29. júlí stendur Blindrafélagið fyrir skemmtiferð til Danmerkur
Dvalið verður í Fuglsangcentret í Fredericia á Jótlandi og þaðan farið í dagsferðir um Jótland , Fjón og Þýskaland en einnig verðum við í rólegheitum í Freericia allt í samvinnu við þátttakendur í ferðinni .
Verðið er aðeins kr. 65.000 en innifalið í því eru allar ferðir og fæði allan tímann .
Þetta er ferð sem hentar öllum félagsmönnum .
Þeir sem áhuga hafa á ferðinni geta fengið nánari upplýsingar hjá Sigurjóni Einarssyni .
Tekið skal fram að aðeins er hægt að bóka 24 þáttakendur í þessa ferð , þar sem fleiri gistirými fengust ekki .
Því eru þeir sem eru ákveðnir að fara , hvattir til að skrá sig sem fyrst .
Skráning er hafin á skrifstofu Blindrafélagsins í sím eða á netfangi og lýkur henni föstudaginn 17. mars .
Ferðanefnd
Styrkir til náms í fötlunarfræðum .
Umsóknafrestur í MA nám í fötlunarfræði er til 18. apríl og diplómanám til 6. júní 2006 .
Umsóknareyðublað má nálgasta á heimasíðu félagsvísindadeildar
Nánari upplýsingar um námið eru á vefsetri í fötlunarfræðum
Upplýsingar má einnig fá hjá umsjónakennurum námsins Hönnu Björgu Sigurjónsdóttur lektor , Rannveigu Traustadóttur prófessor og Kolbrúnu Eggertsdóttur , deildarstjóra framhaldsnáms .
Vinsamlegast sendið þessar upplýsingar áfram til starfsfólks / félagsmanna
Með kveðju , Rannveig Traustadóttir og Hrefna K. Óskarsdóttir
Félgasvísindadeild Háskóla Íslands
Fjölmennur baráttufundur í Blindrafélaginu .
Mjög fjölmennur félagsfundur ( um 100 manns ) var haldinn í Blindrafélaginu 9 þm. í tilefni framkomins frumvarps til laga um sameiningu Sjónstöðvar Íslands og Heyrnar- og talmeinastöðvar Íslands .
Þungur undirtónn var í ræðum félagsmanna sem þó voru ákaflega málefnalegar .
Megininntak sjónarmiða þeirra kemur fram í ályktun fundarins hér fyrir neðan .
Nýr heilbrigðis- og tryggingamálaráðherra Siv Friðleifsdóttir mætti á fundinn ásamt aðstoðarfólki .
Þá mætti Sigursteinn Máson stjórnarformaður Öryrkjabandalags Íslands og fjöldi fréttamanna og ljósmyndara .
Margir lýstu því yfir að þjónusta Sjónstöðvar væri óvanalega góð miðað við sambærilegar stofnanir ríkisins .
Sjónstöðin var sett á laggirnar eftir ötulala baráttu félagsins .
Menn óttuðust að þjónustan versnaði við sameininguna og sáu ekki hagræðið af henni þar sem ekki ætti að fækka fólki .
Þá töldu menn ákaflega mikið hagræði af því fyrir félagsmenn að hafa þjónustuna hér í húsinu að Hamrahlíð 17 , bæði byggju hér margir félagsmanna og margir ættu hingað erindi í opið hús og notuðu ferðirnar til að koma við á Sjónstöð í leiðinni .
Háttvirtur heilbrigðis- og tryggingamálaráðherra skýrði sjónarmið ráðuneytisins .
Siv sagði að tilgangur frumvarpsins væri ekki að draga úr fjárveitingum til þessa málaflokks heldur væri tilgangurinn að auka þjónustuna með sömu fjárveitingum .
Nefndi hún nokkrar hugmyndir í því sambandi án þess að taka á þeim ábyrgð .
Sagði hún frá bréfi frá öllum starfsmönnum Sjónstöðvar þar sem þeir lýstu núverandi húsnæði stöðvarinnar algjörlega ófullnægjandi .
Eftir nærri tveggja tíma fundarsetu þurfti ráðherran að sinna öðrum erindum og fól aðstoðarmanni sínum að skýra aðdraganda frumvarpsins .
Ágúst Eir Gunnarsdóttir las upp eftirfarandi tillögu stjórnar Blindrafélagsins að ályktun sem síðan var samþykkt samhljóða sem ályktun fundarins .
Reykjavík , 09.03.2006 .
Ályktun félagsfundar Blindrafélagsins
« Félagsfundur Blindrafélagsins haldinn 9. mars 2006 mótmælir eindregið þeim vinnubrögðum sem viðhöfð hafa verið við undirbúning og gerð frumvarps um sameiningu Heyrnar- og talmeinastöðvar Íslands og Sjónstöðvar Íslands .
Þrátt fyrir vilyrði um hið gagnstæða á fundum með ráðherra og starfsmönnum heilbrigðisráðuneytisins hefur nær ekkert verið tekið tillit til þeirra athugasemda sem stjórn Blindrafélagsins lagði fram .
Inntak frumvarpsins er óbreytt frá þeim frumdrögum sem félaginu voru kynnt í október sl.
Ummælum aðstoðarmanns ráðherra í fjölmiðlum um að frumvarpið hafi tekið breytingum til samræmis við athugasemdir félagsins er vísað til föðurhúsanna .
Ljóst er að mikil andstaða er við frumvarpið meðal notenda þjónustunnar enda er ekki að finna í því neinar nýjungar sem bæta þjónustu við blinda og sjónskerta .
Félagsfundur Blindrafélagsins skorar á heilbrigðis- og trygginganefnd Alþingis að afgreiða frumvarpið ekki úr nefndinni í andstöðu við félög notenda . »
Samþykkt á félagsfundi Blindrafélagsins sem haldinn var 9. mars 2006 að Hamrahlíð 17
Tómstundir , sjóðir , ferðir - Ýmsar tilkynningar í mars 2006 .
Yfirlit
ÚTHLUTUN ÚR NÁMSSJÓÐI BLINDRAFÉLAGSINS FYRIR VORÖNN 2006
Körfugerð .
Félagsfundur Blindrafélagsins .
Skemmtiferð til Danmerkur .
Sjóðurinn Blind börn á Íslandi
ÚTHLUTUN ÚR NÁMSSJÓÐI BLINDRAFÉLAGSINS FYRIR VORÖNN 2006
Námssjóður Blindrafélagsins auglýsir nú eftir umsóknum um styrk úr sjóðnum fyrir vorönn 2006 .
Sjóðnum er ætlað að styrkja félagsmenn sem eru í viðurkenndu námi .
Hægt er að sækja um rafrænt á heimasíðu félagsins www.blind.is en einnig liggja umsóknareyðublöð frammi á skrifstofunni .
Þeir sem óska eftir umsóknareyðublöðum eru vinsamlega beðnir um að hafa samband við Klöru Hilmarsdóttur á skrifstofu félagsins í síma eða með netpósti .
Öllum þeim sem þess óska verða send umsóknareyðublöð .
Umsóknarfrestur er til 1.apríl næstkomandi
Meðfylgjandi gögn
Umsókninni skal fylgja staðfesting á skólavist ásamt staðfestingu um að umsækjandi hafi náð tilskildum árangri til áframhaldandi náms .
Körfugerð .
Þann 21. mars nk. ( sem er þriðjudagur ) hefst á vegum Tómstundanefndar námskeið í körfugerð .
Um er að ræða þrjú skipti , þrjá tíma í senn og verður kennt á þriðjudögum frá kl. 17.00 til kl. 20.00 í Hamrahlíð 17 .
Kennari verður Margrét Guðnadóttir sem er mikil listakona í körfugerð og mun hún bjóða upp á fjölbreytt og skemmtileg verkefni .
Gert er ráð fyrir að hver þátttakandi nái að gera þrjár körfur á námskeiðinu , t.d. körfu undir brauð eða ávexti , körfu undir geisladiska , körfu undir blómapotta eða jafnvel körfu undir matarolíuflöskuna á heimilinu .
Margrét verður með fjölbreytt úrval af efni og nokkra liti sem fólk getur valið um .
Námskeiðsgjald er kr. 3.000 á mann og þarf að skrá sig á skrifstofu félagsins í síma í síðasta lagi föstudaginn 17. mars .
Athugið að aðeins komast sex þátttakendur á námskeiðið svo það er um að gera að skrá sig sem fyrst .
Með bestu kveðju , Tómstundanefnd .
Sæl verið þið .
Félagsfundur Blindrafélagsins .
Ágæti félagsmaður !
Stjórn Blindrafélagsins mun halda félagsfund fimmtudaginn 9. mars kl. 17.00 í Hamrahlíð 17 , annarri hæð .
Aðalmál fundarins er sameining Heyrnar- og talmeinstöðvar Íslands og Sjónstöðvar Íslands .
Heilbrigðisráðherra hefur lagt fram frumvarp um málið á Alþingi sem nú hefur verið vísað til heilbrigðis- og trygginganefndar Alþingis .
Hér er um gríðarlega mikilvægt hagsmunamál blindra og sjónskertra að ræða sem snýr að þjónustu hins opinbera .
Vill því stjórn Blindrafélagsins hvetja alla félagsmenn til að mæta á fundinn .
Dagskrá :
Formaður setur fund .
Kosning fundarstjóra og fundarritara .
Kynning viðstaddra .
Fundargerð síðasta félagsfundar lesin upp og borin upp til samþykktar .
Sameining Sjónstöðvar Íslands og Heyrnar og Talmeinastöðvar Íslands , kynning og umræður um málið .
Önnur mál
Fundi slitið .
Með félagskveðju f.h. stjórnar Blindrafélagsins Halldór Sævar Guðbergsson , formaður
Skemmtiferð til Danmerkur .
Nú er tímabært að fara að dusta rykið af ferðaskónum því vegna mikilllar ánægju með helgarferðina á Hótel Örk síiðastliðinn vetur hefur ferðanefnd ákveðið að standa fyrir tveggj nátta dvöl á Örkinni helgina 24. til 26. mars n.k.
Verð kr. 13.000 Innifalið er gisting , rútuferðir , morgunmatur og 3 rétta máltíð báða dagana .
Skráning fer fram á skrifstofu Blindrafélagsins .
Eða hjá Steinunni
Ágætu félagar !
Dagana 22. til 29. júlí stendur Blindrafélagið fyrir skemmtiferð til Danmerkur
Dvalið verður í Fuglsangcentret í Fredericia á Jótlandi og þaðan farið í dagsferðir um Jótland , Fjón og Þýskaland en einnig verðum við í rólegheitum í Freericia allt í samvinnu við þátttakendur í ferðinni .
Verðið er aðeins kr. 65.000 en innifalið í því eru allar ferðir og fæði allan tímann .
Þetta er ferð sem hentar öllum félagsmönnum .
Þeir sem áhuga hafa á ferðinni geta fengið nánari upplýsingar hjá Sigurjóni Einarssyni .
Tekið skal fram að aðeins er hægt að bóka 24 þáttakendur í þessa ferð , þar sem fleiri gistirými fengust ekki .
Því eru þeir sem eru ákveðnir að fara , hvattir til að skrá sig sem fyrst .
Skráning er hafin á skrifstofu Blindrafélagsins í síma eða á netfangi og lýkur henni föstudaginn 17. mars .
Ferðanefnd
Sjóðurinn Blind börn á Íslandi veitir styrki til blindra og sjónskertra barna á Íslandi allt að 16 ára aldri .
Sjóðurinn veitir einungis styrki vegna atburða og eða hluta sem eru annars ekki styrktir af almannatryggingum , Svæðaskrifstofu málefna fatlaðra , félagsþjónustu sveitafélaga eða af öðrum stofnunum eða sjóðum sem koma að málum blindra og sjónskertra barna
Úthlutað verður styrkjum úr sjóðnum fyrir Sumardaginn fyrsta sem er 20.apríl næstkomandi .
Umsóknir um styrki þurfa að hafa borist eigi síðar en 1.apríl ´ 06
Leikjasíða fyrir börnin
SORPA hefur opnað nýja leikjasíðu fyrir yngstu viðskiptavini sína .
Þar geta börnin skemmt sér við margvíslega leiki og um leið lært ýmislegt um flokkun úrgangs og endurvinnslu .
Á síðunni er hægt að lita myndir , púsla , finna samstæður , flokka rusl í réttar hirslur og sjá svo hvað verður úr því við endurvinnslu , jarðgera matarleifar og bjarga Lalla lúðu frá mengun .
Fræðslustarf SORPU
SORPA hefur um árabil boðið upp á fræðslu fyrir yngri kynslóðina , bæði nemendur grunnskóla og börn í leikskólum höfuðborgarsvæðisins .
Á sumrin er þó fræðsla vinnuskólanemenda veigamesti þátturinn í fræðslustarfinu og tekið er á móti um 400 nemendum ár hvert .
Hér er hægt að skoða myndir og kynna sér fræðsluna .
Laus störf í boði hjá SORPU
Nú um þessar mundir eru laus störf í boði hjá SORPU .
Áhugasamir geta kynnt sér störfin betur með því að smella á starfsheitin hér að neðan .
Starfsmaður í Góða hirðinum , framtíðarstarf .
Sumarstarf á endurvinnslustöðvum - fullt starf .
Starfsmaður á endurvinnslustöðvar - framtíðarstarf .
Starfsmaður í móttökustöð - framtíðarstarf ( laust í ágúst ) .
Ný Flokkunartafla
Nú hefur flokkunartafla SORPU verið endurbætt og uppfærð .
Þú getur prentað hana út , nálgast hana á endurvinnslustöðvum SORPU eða fengið hana senda í pósti .
Ef þú óskar eftir að fá hana senda heim þá vinsamlega sendu póst þar sem fram kemur nafn og heimilisfang .
Flokkunartafla fyrir heimili
Flokkunartafla fyrir fyrirtæki og stofnanir
Þegar garðaúrgangi er skilað á endurvinnslustöðvar SORPU skal flokka hann á eftirfarandi vegu : 1 .
Trjágreinar ( efnið er kurlað og nýtt í moltugerð ) .
2 .
Gras ( efnið er nýtt í moltugerð ) .
3 .
Annar garðaúrgangur , s.s. blómaafskurður , illgresi , þökuafgangar eða þökuafskurður ( efnið er ónýtanlegt ) .
4 .
Grjót og jarðvegur .
Athugið að ekki er hægt að taka við trjágreinum á endurvinnslustöðinni við Miðhraun í Garðabæ og er garðaeigendum í Hafnarfirði , Garðabæ og Álftanesi bent á að fara með trjágreinar á endurvinnslustöðina við Dalveg í Kópavogi eða Sævarhöfða í Reykjavík .
Þegar garðurinn er hreinsaður í fyrsta skipti eftir veturinn verða margir undrandi yfir því magni af rusli sem situr fast í trjánum eða leynist undir laufhrúgu .
Við getum flest verið sammála um að rusl í trjám og á götum bæjarins er til lítillar prýði .
Við getum lagt umhverfinu lið með því að tína saman ruslið í næsta nágrenni við okkur og sjá til þess að rusl rati ávallt á réttan stað , þ.e.a.s. í ruslatunnuna .
Það er sameiginleg ábyrgð okkar allra að ganga vel um og ávinningurinn er tvímælalaust meiri en fyrirhöfnin .
Það munar nefnilega engu fyrir okkur en það munar öllu fyrir umhverfið !
Frá 1. mars verður tekið við pappírsumbúðum til endurvinnslu og má skila þeim ásamt fernum í grenndargáma .
Nú er hægt að skila plastumbúðum til endurvinnslu !
Plastumbúðir frá heimilum
Plastumbúðir frá fyrirtækjum
Filmuplast frá fyrirtækjum
Almennur afgreiðslutími
Endurvinnslustöðvar
Stöðvar við : Jafnasel 8 , Reykjavík
Dalveg 1 , Kópavogi
Blíðubakka , Mosfellsbæ
Ánanaust , Reykjavík
Sævarhöfða 21 , Reykjavík
Miðhraun , Garðabæ eru opnar virka daga frá 12:30 - 19:30 og um helgar frá kl. 10:00 - 18:30
Endurvinnslustöð SORPU á Kjalarnesi við Norðurgrund er opin :
Sunnudaga , miðvikudaga og föstudaga frá kl. 14:30 - 19:30
Umsjónarmenn endurvinnslustöðva eru :
Steinunn Jónsdóttir
Stefán Örn Einarsson
Móttökustöðin í Gufunesi
Móttökustöðin er opin virka daga frá kl. 07:30 - 18:00 Laugardaga : 10:00 - 18:00
- Efnamóttakan hf. í Gufunesi .
Urðunarstaðurinn í Álfsnesi
Urðunarstaðurinn í Álfsnesi er opinn virka daga frá kl. 7:30 - 18:00 Laugardaga : 8:00 - 16:00
Yfir sumartímann eða frá 2.05 - 31.08 er einnig opið á sunnudögum frá kl. 10:00 - 14:00
Góði hirðirinn - nytjamarkaður SORPU og líknarfélaga er staðsettur að Fellsmúla 28 og er opinn frá kl. 12:00 - 18:00 alla virka daga .
Skrifstofan í Gufunesi er opin frá kl. 8:20 - 16:15 alla virka daga .
SORPA
SORPA bs
Gufunesi 112 Reykjavík
Fyrirtækið er skráð undir nafninu SORPA bs í fyrirtækjaskrá og þjóðskrá .
Hér má skoða staðsetningu starfsstöðva SORPU á korti .
Starfsleyfi
SORPA er starfsleyfisskylt fyrirtæki .
Starfsleyfisskylda fyrirtækja byggir á lögum nr. 7/1998 um hollustuhætti og mengunarvarnir með síðari breytingum og lögum nr. 93/1995 um matvæli með síðari breytingum og reglugerðum settum samkvæmt ofanskráðum lögum .
Starfsleyfi nær til staðsetningar , eðli og umsvifa starfseminnar .
Starfsleyfi fyrir móttöku og flokkunarstöðina í Gufunesi og urðunarstaðinn í Álfsnesi veitir :
Umhverfisstofnun og eftirlit með starfseminni hefur Umhverfis- og heilbrigðisstofa Reykjavíkur .
Starfsleyfi og eftirlit með endurvinnustöðvum SORPU veita :
Í Reykjavík : Umhverfis- og heilbrigðisstofa Reykjavíkur .
Í Kópavogi og Garðabæ : Heilbrigðiseftirlit Hafnarfjarðar- og Kópavogssvæðis .
Í Mosfellsbæ : Heilbrigðiseftirlit Kjósarsvæðis .
Byggðasamlagið SORPA
Móttöku- og flokkunarstöð SORPU í Gufunesi
Árið 1988 var byggðasamlagið SORPA stofnað .
Fyrir þann tíma hafði ástand í sorpeyðingarmálum verið í miklum ólestri og ekki í samræmi við það sem var að gerast í löndunum í kringum okkur .
Öllum úrgangi sem nöfnum tjáir að nefna var hent á opna hauga .
Stofnun fyrirtækis sem taka myndi á þessu mikla vandamáli var því nauðsynleg og í raun kærkomin .
Í stað opinna sorphauga í nágrenni byggðarinnar kom fullkomin móttöku- og flokkunarstöð í Gufunesi , 5600 m2 að stærð , og hóf hún starfsemi í maí 1991 .
Á sama tíma var tekinn í notkun nýr urðunarstaður í Álfsnesi á Kjalarnesi .
Allt frá upphafi hefur SORPA tekist á við margvísleg verkefni og framkvæmdir af ýmsum toga .
Unnið hefur verið að því að koma umhverfis- og endurvinnslumálum í viðunandi horf miðað við stefnu þeirra sveitarstjórna sem eru eigendur SORPU og kappkostar fyrirtækið að fylgjast vel með öllum þeim nýjungum sem eiga sér stað á sviði sorphirðumála , endurvinnslu , svo og öðru sem tengist þessum málaflokki .
Rekstrar- og fjárfestingarkostnaður Sorpu er greiddur af notendum samkvæmt gjaldskrá .
Eigendur SORPU eru sveitarfélögin 7 á höfuðborgarsvæðinu :
Reykjavík
Garðabær
Kópavogur
Hafnarfjörður
Mosfellsbær
Seltjarnarnes
Sveitarfélagið Álftanes
Eignarhlutfallið skiptist í samræmi við fólksfjölda í hverju sveitarfélagi fyrir sig .
Verkefni
Í stofnsamningi SORPU bs. kemur fram að tilgangur byggðasamlagsins er að annast meðhöndlun úrgangs sbr. lög nr. 55/2003 fyrir sjö sveitarfélög á höfuðborgarsvæðinu , sem öll eru stofnaðilar að því .
Verkefni byggðasamlagsins eru m.a. eftirfarandi :
Að útvega og starfrækja urðunarstað fyrir sorp .
Bygging og rekstur móttökustöðva .
Flutningur á sorpi frá móttökustöðvum .
Framleiðsla og sala á eldsneyti og orku úr sorpi eftir því sem hagkvæmt þykir .
Vinnsla og sala á efnum úr sorpi til endurnýtingar eftir því sem hagkvæmt þykir .
Samstarf og viðskipti við fyrirtæki er starfa á sviði endurvinnslu úrgangsefna eftir því sem hagkvæmt þykir .
Að fylgjast með tækniþróun á sviði sorpeyðingar og endurvinnslu .
Að sjá um eyðingu hættulegra úrgangsefna .
Að þróa nýjar aðferðir til þess að vinna verðmæti úr úrgangsefnum .
Að sinna kynningu á verkefnum SORPU bs. og gildi umhverfissjónarmiða við meðhöndlun sorps .
Gera svæðisáætlanir sbr. lagakröfur hverju sinni .
Önnur verkefni sem aðildarfélögin fela byggðasamlaginu sérstaklega .
Skoða stofnsamning
Rekstur og gjaldtaka
Meðhöndlun úrgangs kostar peninga ...
Sá greiðir sem veldur
Rekstrar- og fjárfestingarkostnaður Sorpu er greiddur af notendum samkvæmt gjaldskrá .
Fyrirtæki greiða fyrir allan úrgang nema þann sem fellur undir Úrvinnslusjóð .
Almenningur greiðir fyrir úrgang sem fellur til við daglegan heimilisrekstur í gegnum sorphirðugjöld sem eru innheimt með fasteignagjöldum .
Það sem ekki fellur þar undir og er gjaldskylt frá heimilum er t.d. úrgangur frá byggingu eða breytingu íbúðahúsnæðis , t.d. innréttingar , gólfefni og þessháttar .
úrgangur frá bifreiðaviðgerðum lagervörur eða fyrningar yfirteknar við húsakaup úrgangur vegna húsdýrahalds
Í móttökustöð er tekið gjald fyrir innvegið sorp frá sorphirðu viðkomandi sveitarfélags og einkaaðilum ( fyrirtækjum ) .
Gjaldið er ákveðið í gjaldskrá , sem stjórn félagsins setur sbr. 9. gr. stofnsamnings og skal þar miðað við breytilegan kostnað , fjármögnunarkostnað og afskriftir af búnaði .
Söluverð efna úr sorpi til endurvinnslu , svo og orku sem unnin er úr sorpi hefur áhrif á móttökugjöld .
Því eru móttökugjöld fyrir flokkaðan úrgang til endurvinnslu s.s. timbur , pappír o.fl. lægri en fyrir blandaðan úrgang til förgunar .
Stjórn byggðasamlagsins er skipuð einum fulltrúa og einum til vara frá hverju aðildarsveitarfélagi og skal hann vera aðalmaður í sveitarstjórn eða framkvæmdastjóri sveitarfélags .
Sömu skilyrði gilda um varamenn sem hver sveitarstjórn tilnefnir .
Ákvæði til bráðabirgða : Þrátt fyrir ofangreint ákvæði tilnefnir Reykjavíkurborg annan fulltrúa til setu í stjórninni án atkvæðisréttar .
Ákvæði þetta gildir til loka yfirstandandi kjörtímabils .
Kjörtímabil stjórnar er til tveggja ára frá upphafi kjörtímabils sveitarstjórna .
Stjórnin skiptir sjálf með sér verkum og skal formennska skiptast á milli aðildarfélaganna .
Stjórnarmenn fara með hlutfallslegt atkvæðavægi í samræmi við íbúafjölda þess sveitarfélags sem þeir eru fulltrúar fyrir .
Atkvæðavægi endurskoðast í byrjun hvers árs miðað við íbúatölu aðildasveitarfélags hinn 1. desember árið á undan .
Stjórnin heldur fundi svo oft sem þurfa þykir og að jafnaði er það um einu sinni í mánuði .
Skoða fundargerðir .
Ný stjórn tók sæti að afloknum sveitarstjórnarkosningum 2006 .
Hana skipa eftirtaldir aðilar :
Páll Hilmarsson , formaður - Garðabæ
Herdís Sigurjónsdóttir , varaformaður - Mosfellsbæ
Björn Ingi Hrafnsson - Reykjavík
Ómar Stefánsson - Kópavogi
Margrét Gauja Magnúsdóttir - Hafnarfirði
Kristján Sveinbjörnsson - Sveitarfélaginu Álftanesi
Þór Sigurgeirsson - Seltjarnarnesi
Sjá skipurit
Dótturfyrirtæki
Efnamóttakan hf. býður upp á söfnunarþjónustu
Efnamóttakan hf.
Þann 1. janúar 1999 var efnamóttöku SORPU breytt í hlutafélag og heitir hún nú Efnamóttakan hf.
Efnamóttakan hf. sér um að taka við öllum spilliefnum er falla til á landinu og eru skaðleg umhverfinu .
Samkvæmt lögum er bannað að urða eða losa þau í sjó og er mjög brýnt að komið sé með þau til endurvinnslustöðva SORPU ( almenningur á höfuðborgarsvæðinu ) og Efnamóttökunnar hf. , Gufunesi ( fyrirtæki ) .
Starfsmenn Efnamóttökunnar hf. þurfa að framfylgja ströngum reglum við meðferð spilliefna og sjá um að flokka efnin og pakka þeim til eyðingar erlendis eða innanlands .
Hluti efnanna fer til endurvinnslu .
Reglulegt eftirlit er með starfseminni og sjá löggiltir eftirlitsmenn um það .
Slóð heimasíðu Efnamóttökunnar hf er : www.efnamottakan.is
Hreinsistöð Metan hf. í Álfsnesi .
Metan hf.
Metan hf. er dótturfyrirtæki SORPU .
Tilgangur félagsins er dreifing og sala á metangasi , framleiðsla orku úr metangasi , þróun á umhverfisvænum orkugjöfum og önnur skyld starfsemi .
Stofnendur félagsins eru SORPA og Aflvaki .
Heimili félagsins er að Gufunesi , 112 Reykjavík en það deilir skrifstofu með SORPU .
Framkvæmdastjóri er Björn H. Halldórsson
Slóð heimasíðu Metans hf. er www.metan.is
Endurvinnslustöðvar
Endurvinnslustöðvarnar eru sjö talsins og eru staðsettar víðsvegar um bæinn ( sjá kort ) .
Þar gefst almenningi og smærri fyrirtækjum höfuðborgarsvæðisins kostur á að koma með úrgang til endurvinnslu og / eða eyðingar .
Gjaldskylda
Fyrirtæki greiða fyrir losun á öllum úrgangi samkvæmt gjaldskrá .
Almenningur notar þessar stöðvar endurgjaldslaust þegar komið er með almennan heimilisúrgang .
Það sem hinsvegar flokkast ekki undir daglegan heimilisrekstur og almenningur þarf að greiða fyrir er t.d. úrgangur frá byggingu eða breytingu íbúðahúsnæðis og lóða , t.d. innréttingar , gólfefni , múrbrot og þessháttar .
úrgangur frá bifreiðaviðgerðum úrgangur vegna húsdýrahalds
Athugið að hámark farmstærða á endurvinnslustöð eru 2 m3 .
Úrgangur skal vera vel flokkaður og umfangsminnkaður eins og þess er kostur .
Góð flokkun og umfangsminnkun leiðir til lægra verðs .
Flokkun úrgangs og endurvinnsla
Forsenda endurvinnslu er góð flokkun ( forflokkun ) og á hún að fara fram áður en komið er á endurvinnslustöð .
Styttir það dvöl á stöðinni , auðveldar losun og hindrar biðraðamyndun .
Þegar komið er á stöðina með vel forflokkaðan úrgang skal farið með hvern flokk í sinn gám en þeir eru allir vel merktir .
Það verður að athuga vel að það séu engir aðskotahlutir með úrgangnum sem verið er að safna ; það eyðileggur hráefnið og veldur öðrum skemmdum .
Aðskotahlutur er eitthvað sem á ekki heima í tilteknum gám eða umhverfi .
Plast í pappírsgámi veldur verðfalli á erlendum markaði , steypuklossi í garðaúrgangi brýtur greinatætarann o.s.frv.
Því er mikilvægt að flokka vel og flokka rétt !
Starfsmenn stöðvanna veita aðstoð sína við flokkun ef þarf og leiðbeina öllum þeim er leggja leið sína á Endurvinnslustöðvar SORPU .
Þar má einnig nálgast bæklinga um flokkun úrgangs .
SORPA gefur út flokkunartöflu sem er gott hjálpartæki við flokkun úrgangs til endurvinnslu .
Hægt er að skoða flokkunartöfluna undir liðnum « ýmis skjöl » .
Upplýsingar um flokkun úrgans
Endurvinnslustöðin við Ánanaust
Stöðin er í vesturbæ Reykjavíkur við Ánanaust .
Afgreiðslutími stöðvarinnar er sem hér segir :
VIRKA DAGA : Frá 12:30 - 19:30
HELGAR : Frá kl. 10:00 - 18:30
Umsjónarmenn endurvinnslustöðva eru :
Steinunn Jónsdóttir
Stefán Örn Einarsson
Endurvinnslustöðin við Jafnasel
Stöðin er í Breiðholti , Jafnaseli 8 .
Afgreiðslutími stöðvarinnar er sem hér segir :
VIRKA DAGA : Frá 12:30 - 19:30
HELGAR : Frá kl. 10:00 - 18:30
Umsjónarmenn endurvinnslustöðva eru :
Steinunn Jónsdóttir
Stefán Örn Einarsson
Endurvinnslustöðin við Sævarhöfða
Stöðin er staðsett í nágrenni við Bryggjuhverfi að Sævarhöfða 21 .
Afgreiðslutími stöðvarinnar er sem hér segir :
VIRKA DAGA : Frá 12:30 - 19:30
HELGAR : Frá kl. 10:00 - 18:30
Umsjónarmenn endurvinnslustöðva eru :
Steinunn Jónsdóttir
Stefán Örn Einarsson
Endurvinnslustöðin við Norðurgrund
Stöðin er á Kjalarnesi , við Norðurgrund .
Afgreiðslutími stöðvarinnar er sem hér segir :
Sunnudaga , miðvikudaga og föstudaga frá 14:30 - 19:30 .
Umsjónarmenn endurvinnslustöðva eru :
Steinunn Jónsdóttir
Stefán Örn Einarsson
Endurvinnslustöðin við Miðhraun
Stöðin er staðsett í Garðabæ , Miðhrauni 20 .
Opnunartími stöðvarinnar er sem hér segir :
VIRKA DAGA : Frá 12:30 - 19:30
HELGAR : Frá kl. 10:00 - 18:30
Umsjónarmenn endurvinnslustöðva eru :
Steinunn Jónsdóttir
Stefán Örn Einarsson
Endurvinnslustöðin við Dalveg
Stöðin er í Kópavogi , Dalveg 1 .
Afgreiðslutími stöðvarinnar er sem hér segir :
VIRKA DAGA : Frá 12:30 - 19:30
HELGAR : Frá kl. 10:00 - 18:30
Umsjónarmenn endurvinnslustöðva eru :
Steinunn Jónsdóttir
Stefán Örn Einarsson
Endurvinnslustöð við Blíðubakka
Stöðin er í Mosfellsbæ , Blíðubakka við hesthúsbyggð .
Afgreiðslutími stöðvarinnar er sem hér segir :
VIRKA DAGA : Frá 12:30 - 19:30
HELGAR : Frá kl. 10:00 - 18:30
Umsjónarmenn endurvinnslustöðva eru :
Steinunn Jónsdóttir
Stefán Örn Einarsson
Móttökustöðin í Gufunesi
Afgreiðslutími er frá 7.30-18.00 alla virka daga og frá 10.00-18.00 á laugardögum .
Móttökustöð SORPU er staðsett í Gufunesi , þar er tekið á móti öllum úrgangi frá höfuðborgarsvæðinu .
Má þar fyrst nefna úrgang frá heimilum en það er að stórum hluta svokallað húsasorp eða heimilissorp .
Einnig berst til stöðvarinnar mikið af ýmisskonar iðnaðarúrgangur frá fyrirtækjum .
Þess má geta að á árinu 2004 fóru um 101.300 tonn af úrgangi í gegnum stöðina .
Allur þessi úrgangur er flokkaður og baggaður eftir fremsta megni , en reynt er að endurnýta / -vinna sem stærstan hluta hans .
Fyrirtækin sem og einstaklingar greiða fyrir hverja losun samkvæmt gjaldskrá .
Starfsemi stöðvarinnar framfylgir lögum og reglugerðum um sorpmeðhöndlun og fer allt frárennslisvatn frá stöðinni í gegnum þrefalt vatnshreinsikerfi áður en það er leitt til sjávar .
Mengun hefur aldrei mælst í sjónum neðan við stöðina en sýni eru tekin þar reglulega .
Móttökustöðin er einnig endastöð hluta þess úrgangs er berst inn til endurvinnslustöðvanna .
Skref fyrir skref í gegnum móttöku- og flokkunarstöðina í Gufunesi
Leiðbeiningar um hvernig skal bera sig að :
1 ) Komið er með úrgang í móttökustöðina í Gufunesi .
Áður en komið er inn í móttökustöð þarf að fara yfir vigt og fer aðeins einn bíll á vigt í einu .
Nýir viðskiptavinir og þeir aðilar sem ekki eru í föstum viðskiptum gefa sig fram við starfsmann vigtar .
Þeir fá afhent svokallað gestakort sem starfsmaður hefur skráð upplýsingar inn á , þ.m.t. þyngd bílsins .
Starfsmaður veitir svo upplýsingar um hvar skal losa úrganginn .
Aðilar í föstum viðskiptum eru með viðskiptakort sem rennt er í gegnum lesara á vigt .
Þetta ferli er sjálfvirkt .
2 ) Bíll fer inn á gólf móttökustöðvar eða flokkunarplan ( eftir leiðbeiningu frá starfsmanni vigtar ) .
3 ) Starfsmaður á gólfi eða á plani tekur á móti viðskiptavini og leiðbeinir um losun .
Stafsmaður tekur viðskipta- / gestakortið og skráir í hvaða flokk úrgangurinn sem komið var með flokkast , hvort svo sem það er í stöðinni eða á plani .
Þegar búið er að losa farminn fara aðilar með gestakort á vigt A þar sem bíllinn er vigtaður á útleið .
Þar skila þeir kortinu til starfmanns vigtar sem tekur kortið og rennir því í gegnum lesara og innheimtir greiðslu fyrir losun .
Aðilar með viðskiptakort fara á vigt B á útleið þar sem ferlið er sjálfvirkt .
Þar renna þeir kortinu í gegnum lesarann og fá kvittun .
Urðunarstaður
Urðunarstaður SORPU er í Álfsnesi , sem er um 20 kílómetra frá Móttökustöðinni á Gufunesi .
Þangað eru flutt að meðaltali 500-550 tonn á dag af bögguðu húsa- og iðnaðarsorpi og um 150 tonn á dag af óbagganlegu sorpi .
Sorpbaggarnir eru fluttir frá móttökustöðinni á sérstökum vögnum .
Í Álfsnesi vinna að jafnaði 6 manns og má skipta starfseminni í þrjá megin hluta :
URÐUN
MOLTUGERÐ
GASSÖFNUN
Urðun
Sorpurðunin fer fram á mjög skipulagðan hátt .
Urðunarsvæðinu er skipt upp í ílangar 40 metra breiðar reinar og er urðað í eina rein í einu .
Sorpböggunum er raðað í þessar reinar og er hæð sorpstálsins allt upp í 26 m.
Að lokum er sorpið síðan hulið með 1,0 - 1,5 m þykku lagi af jarðvegi .
Þegar lokið er við að urða í nokkrar reinar , er sáð í landið .
Í framtíðinn er síðan gert ráð fyrir að planta trjám í topp urðunarsvæðisins .
Við og á urðunarsvæðum þarf sérstaklega að gæta að fjórum umhverfisatriðum :
Sigvatni
Gasmyndun
Foki
Meindýrum
Sigvatn kemur aðallega frá tveimur uppsprettum .
Í fyrsta lagi losnar vökvi úr sjálfu sorpinu og í öðru lagi ofanvatn ( ofankoma ) sem getur sigið í gegnum sorpið .
Lítill hluti getur síðan verið grunnvatn sem getur hugsanlega þrengt sér gegnum botn urðunarsvæðisins eða komið frá nánasta umhverfi .
Sigvatninu þarf að fylgjast með , því efni í sorpinu geta verið í sigvatninu .
SORPA hefur frá upphafi fylgst með mörgum efnis- og eðliseiginleikum sigvatnsins án þess að nokkuð hafi komið í ljós sem valdið getur áhyggjum .
Einnig hefur verið fylgst með þungmálmum í sjávargróðri utan við Álfsnes .
Niðurstöður allra þessara mælinga má finna í ársskýrslum SORPU .
Einnig má finna upplýsingar um samtímamælingar á frárennsli og veðurfari í skýrslu frá árinu 2005 .
Gasmyndun
Á öllum urðunarsvæðum myndast hauggas .
Hauggas myndast við loftfirrt ( þar sem súrefni kemst ekki að ) niðurbrot lífrænna efna .
Hauggas er blanda af gösum , að megin hluta til koltvísýrlíngur ( 40-50% ) og metan ( 50-60% ) en einnig lítill hluti snefilgasa .
Metan er 21 sinni áhrifameiri gróðurhúsalofttegund en koltvísýrlingur .
Því er í starfsleyfi SORPU fyrir urðunarstaðinn ákvæði um að gasinu skuli safnað og það nýtt ef kostur er en annars brennt .
Ástæða þessa að betra er að brenna gasinu er sú að við bruna á metani myndast koltvísýrlíngur og vatnsgufa .
Þannig eru gróðurhúsaáhrif urðunarstaðarins í Álfsnesi í lágmarki .
Til að uppfylla ofangreint ákvæði í starfsleyfi SORPU er borað í hauginn 1,5-2,5 árum eftir að urðun líkur í hverri rein .
Borað er með 20 m millibili , lagðar leiðslur frá borholunum í svokallaðar safnkistur sem tengdar eru miðlægri dælustöð .
Sjá nánar um hauggas og nýtingu metans hér .
Fok
Mikill meirihluti þess sorps sem kemur til urðunar í Álfsnesi er baggaður úrgangur .
Það sem ekki er baggað er ekki hægt að bagga sökum eiginleika efnisins .
Þetta á t.d. við um ýmsan fljótandi úrgang , net , troll , bobbinga , dýrahræ o.s.frv.
Því er reynt að tryggja í upphafi að lítil hætta sé á foki .
Hins vegar er íslenskt veðurfar þannig að nánast allt getur fokið .
Verði vindstyrkur of mikill er hætt allri móttöku úrgangs í Álfsnesi og þannig reynt að koma í veg fyrir óþarfa fok .
Umhverfis svæðið eru girðingar þar sem fokgjarnt efni vill festast og er reglulega , og að loknum veðraáhlaupum , gengið á þessar girðingar og þær hreinsaðar .
Meindýr
Í úrgangi er mikið af ákjósanlegri fæðu fyrir meindýr , rottur , mýs , mink , máf og aðra fugla .
Hins vegar er það mikil umferð um svæðið að þau fá varla frið til athafna .
Það er t.d. sjaldgæft að rottur hafist við á urðunarsvæðinu .
Helstu plágurnar eru mávur sem sækir í urðunarstaðinn á útungunartíma og starri sem sækir í staðinn , sérstaklega seint á haustinn og á veturnar .
Reynt er eftir fremsta megni að halda meindýrum í lágmarki .
Gassöfnun
Skoðaðu söfnun og vinnslu metans í máli og myndum .
Í sorphaugum myndast hauggas sem er blanda af koltvísýrlingi ( CO2 ) og metani ( CH4 ) .
Hauggasið myndast við það að náttúrulegar bakteríur brjóta niður lífrænt efni í haugnum og mynda hauggasblöndu .
Þessar bakteríur eru kallaðar loftfirrðar þar sem þær geta einungis lifað ef ekkert súrefni er til staðar .
Slíkar aðstæður myndast í sorphaugum , en myndast t.d. einnig í mýrum .
Þetta er því náttúrulegt niðurbrotsferli .
Metanið í hauggasinu er mjög orkuríkt en einnig slæm gróðurhúsalofttegund .
Því er gasi safnað á öllum nútímalegum urðunarstöðum .
Mjög misjafnt er hvað er gert við gasið , á nokkrum stöðum er því brennt en slíkt er sóun á orku .
Gasinu í Álfsnesi er safnað með því að bora í hauginn .
Boraðar eru holur nánast niður á botn urðunarstaðarins og götuðum stálrörum komið fyrir í holunni ( sjá mynd ) .
Efst í rör er tengd leiðsla sem liggur í svokallaða safnkistu sem síðan er tengd við dælustöð .
Frá dælustöðinni liggja síðan leiðslur í hreinsistöð Metans , í brennara SORPU og í rafstöð Orkuveitu Reykjavíkur .
Um 1,4 milljónir tonna af sorpi hafa verið urðuð í Álfsnesi frá árinu 1991 .
Búið er að virkja um 60% af því svæði og er hauggasframleiðsla svæðisins nú um 700 normalrúmmetrar á klukkustund ( Nm3 / klst ) .
Á næstu mánuðum er áætlað að virkja um 15% svæðisins til viðbótar og við það mun framleiðsla hauggassins aukast í um 900 Nm3 / klst.
Ef miðað er við að urðað verði í Álfsnesi til 2014 verður gasframleiðsla til a.m.k. 2030 og er áætlað að framleiðslan nái hámarki 2016 .
Ef allt metanið væri nýtt á bíla mætti gera ráð fyrir að það dyggði fyrir um 2000-3000 smábíla .
Orkuinnihald metans samsvarar 1,12 L bensín / Nm3 metan .
Í dag eru um 50 metanbílar á götum höfuðborgarsvæðisins .
Metanbílar - hreinna loft !
Metan hf , í eigu SORPU bs. , Olíufélagsins ESSO hf. og Sprotasjóðsins hf. , var stofnað til að markaðssetja metan og finna nýtingarmöguleika fyrir það .
Hægt er að nota gasið sem ökutækjaeldsneyti , til rafmagnsframleiðslu , til hitunar eða til notkunar í iðnaði í stað jarðefnaeldsneytis .
Nánar er fjallað um notkun metans sem ökutækjaeldsneytis á heimasíðu Metans hf. www.metan.is .
Moltugerð
Í Álfsnesi fer fram framleiðsla á jarðvegsbætiefni sem fengið hefur nafnið MOLTA .
Molta er hágæða jarðvegsbætir sem eingöngu er framleiddur úr grasi og kurluðum trjágreinum .
Við vinnsluna er þessum tveim hráefnum blandað saman í ákveðnum hlutföllum og efnið lagt út í múga .
Múgunum er síðan snúið reglulega til að nægjanlegt súrefni komist að efninu og þannig flýtt fyrir niðurbroti þess .
Vinnslan tekur um 10 vikur og er efnið að þeim tíma liðnum látið vera í múgunum fram á næsta vor .
Þá er efnið sigtað og búnar til úr því tvær afurðir MOLTA og MOLTUBLANDA sem er blanda af mómold og Moltu .
Íbúar höfuðborgarsvæðisins geta keypt þessa afurð í Blómavali , Grafarvogi og Skútuvogi og í Álfsnesi og sjá starfsmenn urðunarstaðarins um að moka því á kerrur .
Ef óskað er nánari upplýsinga um jarðvegsbætinn Moltu vinsamlega sendið okkur tölvupóst .
Góði hirðirinn - nytjamarkaður SORPU og líknarfélaga
Góði hirðirinn er staðsettur að Fellsmúla 28 og er opinn frá kl. 12.00 - 18.00 alla virka daga .
Í Góða hirðinum fæst allt milli himins og jarðar .
FLEIRI MYNDIR
Forðum góðri sögu frá urðun
Markmið Góða hirðisins er að endurnýta húsmuni og láta gott af sér leiða , því ágóðinn af sölunni rennur til góðgerðarmála .
Hver hlutur er með reynslu og sögu sem gæti nýst hjá nýjum eigendum .
Garganið mitt er gull fyrir þig
Í Góða hirðinum fást m.a. smávörur , bækur , plötur , barnavörur , raftæki ýmiskonar , sófar , borð , skápar , hurðir , skautar , barnavagnar og kerrur ásamt hinum ýmsu furðumunum sem koma til okkar .
Endurvinnslustöðvar - nytjagámar
Á öllum endurvinnslustöðvum SORPU er nytjagámar fyrir Góða hirðinn þar sem fólk getur gefið hluti sem það er hætt að nota .
Við tökum við hlutum sem eru með óskert notagildi og tilheyra heimilshaldi .
Við tökum ekki við hlutum beint í Góða hirðinn nema í sérstökum tilfellum og þá að höfðu samráði fyrst við verslunarstjóra .
Ekki er tekið við fötum og skóm í Góða hirðinn en við bendum á fatagáma á endurvinnslustöðvum .
Allur ágóði rennur til góðgerðarmála
1999 var 600 þúsund kr. styrkur veittur Þjónustusetrinu Tryggvagötu 26
2000 var 500 þúsund kr. styrkur veittur Daufblindrafélagi Íslands
2001 var 500 þúsund kr. styrkur veittur félagasamtökum Einstakra barna
2002 var 900 þúsund kr. styrkur veittur Tourette samtökunum og CP félaginu ( celebral palsy ) .
2003 var þriggja milljón kr. styrkur veittur Fjölsmiðjunni , Ásgarði - handverkstæði og Foreldrahúsi .
2004 var þriggja milljón kr. styrkur veittur Rauða krossinum , Hjálparstarfi kirkjunnar , Hjálpræðishernum og Mæðrastyrksnefnd .
2005 var fimm milljón kr. styrkur veittur MS- , MND- og MG félögunum og Framtíðarsjóði Hjálparstarfs kirkjunnar .
MS- , MND- og MG félögin hlutu 1 milljón hvert og Framtíðarsjóður Hjálparstarfs kirkjunnar hlaut 2 milljónir .
Saga Góða hirðisins
Árið 1993 fór SORPA í samstarf við nokkur líknarfélög um endurnýtingu húsgagna sem annars færu í urðun .
Þessi líknarfélög eru Hjálparstofnun kirkjunnar , Mæðrastyrksnefnd , Hjálpræðisherinn og Rauði krossinn .
SORPA sá um að safna hlutunum sem bárust á endurvinnslustöðvarnar en Rauði krossinn sá um að afhenda húsmuni til bágstaddra .
Rekstrarformið breyttist árið 1995 þegar Rauði krossinn opnaði Nytjamarkaðinn að Bolholti 6 .
Árið 1997 tók SORPA alfarið við rekstri Nytjamarkaðarins og árið 1999 fékk markaðurinn nafnið Góði hirðirinn , nytjamarkaður SORPU og líknarfélaga .
Er það orðaleikur um að hirða um hluti , fólk og náttúru .
Kaffihorn og barnahorn
Það er markmið okkar að fólki líði vel í Góða hirðinum .
Við erum með heitt kaffi á könnunni fyrir viðskiptavini og sett hefur verið upp sérstakt barnahorn þar sem hægt er að lita og leika sér á meðan foreldrarnir versla .
28.11.2002 Endurnýtt húsgögn aðstoða fatlaða við að takast á við lífið
Góði hirðirinn , Nytjamarkaður SORPU og líknarfélaganna , styrkir CP félagið og Tourette samtökin um tæpa milljón króna .
Fimmtudaginn 28. nóvember afhentu Ögmundur Einarsson , framkvæmdastjóri SORPU , og Sólrún Trausta Auðunsdóttir verslunarstjóri Góða hirðisins , CP félaginu á Íslandi og Tourette samtökunum á Íslandi , hvoru fyrir sig , 450.000 króna styrk frá Góða hirðinum , sem rekinn er af SORPU í samvinnu við líknarfélög .
Þetta er fjórða árið sem árangur af samstarfinu skilar styrk til líknarstarfs .
CP félagið ( celebral palsy ) og Tourette samtökin eiga það sameiginlegt að vera stórlega vankynnt á Íslandi og njóta lítilla opinberra styrkja .
Fyrir hönd CP félagsins veitti Ómar Örn Jónsson , formaður ásamt Degi Steini syni sínum , styrknum móttöku .
Fyrir hönd Tourette samtakanna veitti Sigrún Gunnarsdóttir , formaður , styrknum móttöku ásamt 10 ára syni sínum , Lárusi Kristjáni Johnsen , sem er með Tourette .
Bæði félögin munu nýta styrkinn til að efla þekkingu , umræðu og skilning á starfsemi sinni .
Með þeim á myndinni er Hjörtur Már Ingvarsson .
Fötlun af þessu tagi hefur varanleg áhrif á líf einstaklinganna og fjölskyldur þeirra .
Markmið félaganna er að styðja við bakið á einstaklingum sem eiga við fötlun vegna þessara sjúkdóma að stríða og aðstandendum þeirra , gæta hagsmuna þeirra innan sem utan sjúkrahúsa og fræða almenning um sjúkdómana .
Allt starf sem unnið er á vegum félaganna er unnið í sjálfboðavinnu .
Félagsgjöld , sala korta og muna ásamt styrkjum standa straum af daglegum rekstri félagsins .
CP félagið ( celebral palsy ) er stuðningsfélag þeirra sem eiga við hreyfifötlun að stríða .
Hugtakið CP er regnhlífarhugtak notað yfir hreyfihamlanir ýmis konar sem eiga rætur að rekja til heilaskemmda .
CP er margskonar fötlun sem spannar allt frá vægri hömlun sem háir einstaklingi ekki í daglegu lífi , til alvarlegrar hreyfifötlunar sem einnig getur fylgt önnur skerðing s.s. þroskahömlun eða önnur fylgifötlun .
Meðal meginmarkmiða CP félagsins er að stuðla að fræðslu um CP og skapa vettvang fyrir skoðanaskipti fatlaðra , aðstandenda og fagaðila .
Tourette samtökin eru landssamtök einstaklinga með Tourette heilkenni og fjölskyldna þeirra .
Meginmarkmið samtakanna er að standa vörð um hagsmuni Tourette einstaklinga og stuðla að upplýsingamiðlun , þar sem aukinn almennur fróðleikur um Tourette og skilningur á sjúkdómnum er ákaflega mikilvægur fyrir fólk með þennan sjúkdóm .
Góði hirðirinn er rekinn af SORPU í samvinnu við líknarfélög .
Endurvinnslustöðvar SORPU sjá um að safna húsbúnaði sem er seldur í gegnum Góða hirðinn , en ágóðinn af sölunni fer allur til líknarmála .
Með þessu fá munir sem hafa óskert notagildi , nýtt hlutverk .
Jafnframt njóta líknarfélögin og skjólstæðingar þeirra góðs af ágóðanum og fá einnig sérafslátt í versluninni .
Allar vindhraðatölur á þessum síðum eru í metrum á sekúndu ( m / s ) .
Nánari upplýsingar um veður er að finna hjá Veðurstofunni .
Upplýsingar um færð eru skráðar kl. 8:00 - 16:00 á tímabilinu 1. maí til 31. október en kl. 7:00 til 22:00 frá 1. nóvember til 30. apríl , og birtast hér nánast um leið .
Utan þessa tíma breytast þessar upplýsingar ekki og nokkru eftir miðnætti eru þær hreinsaðar út .
Veðurupplýsingarnar koma hins vegar frá sjálfvirkum veðurstöðvum og uppfærast þær því allan sólarhringinn .
[ Færð um land allt | Suðurland | Suðvesturland | Vesturland | Vestfirðir | Norðurland | Norðurland eystra og Austfirðir | Miðausturland | Suðausturland | Veður um land allt ]
Vegagerðin ábyrgist ekki að þau gögn , sem hér má finna , séu ætíð aðgengileg og uppfærð .
Vegagerðin er ekki ábyrg fyrir skaða sem hljótast kann af völdum skorts á upplýsingum eða rangra upplýsinga á vefþjóni hennar .
Fá má kort yfir færð í einstökum landshlutum með því að smella á viðeigandi stað á Íslandskortinu hér fyrir ofan eða kort af öllu landinu með því að smella á mitt kortið .
Á kortunum eru lauslegar skýringar en nákvæmari skýringar eru hér .
Ef gömul dagsetning er á einhverju korti er líklegasta ástæðan sú að gamalt kort frá því kort voru síðast skoðuð liggi á tölvu notanda eða einhverri tölvu sem hún hefur samskipti við .
Í því tilviki er hægt að sækja nýjasta kort með því að smella á hnappinn Reload ( Netscape ) eða Refresh ( Internet Explorer ) .
Þegar það er gert getur stundum verið nauðsynlegt að halda Shift-hnappinum ( Netscape ) eða Ctrl-hnappinum ( Internet Explorer ) á lyklaborðinu niðri þegar smellt er á Reload / Refresh .
Upplýsingar frá sjálfvirkum veðurstöðvum
Skýringar : Vindhraði er gefinn í metrum á sekúndu ( m / s ) og eru tvær tölur gefnar .
Sú fyrri er 10 mínútna meðalvindhraði en talan í sviga er mesta vindhviða innan þess tímabils .
Fyrir umferð eru gefnar tvær tölur , fyrri talan er umferð síðustu 10 mínútur en seinni talan er umferð frá miðnætti .
Ef smellt er á nafn veðurstöðvar birtist línurit sem sýnir veðrið síðustu 48 klst.
Þessi gögn eru öll frá sjálfvirkum veðurstöðvum og eru villuleituð af tölvu .
Ekki er þó hægt að útiloka einhverjar villur .
Með sumarþjónustu er átt við allar þær aðgerðir og þá viðgerðarvinnu á vegamannvirkjum og vegsvæðum sem gera þarf a.m.k. einu sinni á ári til að viðhalda því ástandi sem fyrir er og ætla má að þurfi að vera til að uppfylla þau markmið sem sett eru varðandi greiða umferð og almennt umferðaröryggi .
Vegakerfinu er skipt í 4 sumarþjónustuflokka og miðast sumarþjónusta við þann þjónustuflokk sem viðkomandi vegur er í .
Flokkunin byggist að mestu á svokallaðri sumardagsumferð ( SDU þ.e. meðalfjölda bíla á dag á tímabilinu maí - ágúst ) en einnig á öðrum þáttum svo sem vegflokki , vegtegund og nálægð við hringveginn og mikilvæga ferðamannastaði .
Flokkarnir eru skilgreindir þannig :
Þjónustuflokkur 1 : Hringvegurinn frá Vík í vestur til Norðausturvegar ( vestan megin ) og umferðarþyngstu vegirnir .
Þjónustuflokkur 2 : Hringvegurinn frá Vík austur til Norðausturvegar ( vestan megin ) , mikilvægir vegir sem tengjast hringveginum og umferðarþungir vegir .
Þjónustuflokkur 3 : Vegir sem eru tvíbreiðir og vegir sem koma í framhaldi af vegum í þjónustuflokki 2 .
Þjónustuflokkur 4 : Aðrir stofn- og tengivegir
Helstu þjónustuverkefni eru :
Afvötnun , hreinsun vegsvæðis , lýsing , rykbinding , viðhald kantstika , viðhald leiðara , viðhald vegaxla , viðgerð bundinna slitlaga , viðgerð malarvega , viðgerðir á brúm , viðgerðir á ristarhliðum , vegheflun , yfirborðsmerkingar , þjónusta jarðganga o.fl.
Færð
Á Suður- og Suðvesturlandi er hálka eða hálkublettir .
Á Vesturlandi , Vestfjörðum og Norðvesturlandi er hálka eða hálkublettir .
Á Norðaustur- , Suðaustur- og Austurlandi er hálka , snjóþekja og éljagangur .
Þungfært og óveður er á Breiðdalsheiði og ófært um Öxi .
11.01.2007 kl. 07:17 Færð Á Suður- og Suðvesturlandi er hálka eða hálkublettir .
Á Vesturlandi , Vestfjörðum og Norðvesturlandi er hálka eða hálkublettir .
Á Norðaustur- og Austurlandi er hálka , snjóþekja og éljagangur .
10.01.2007 kl. 16:48 Færð Á Suðurlandi er hálka eða snjóþekja .
Á Vesturlandi og á Vestfjörðum er hálka eða hálkublettir .
Á Norðurlandi vestra er hálka og hálkublettir .
Á Norðausturlandi er hálka , snjóþekja og snjókoma , éljagangur er með ströndinni .
Á Austur og Suðausturlandi er hálka og snjóþekja .
10.01.2007 kl. 11:42 Færð Á Suðurlandi er víða hálka eða snjóþekja .
Á Vesturlandi og á Vestfjörðum er hálka eða hálkublettir .
Á Norðurlandi er hálka og skafrenningur er með Norðausturströndinni .
Á Austurlandi er hálka eða hálkublettir .
Á Suðausturlandi eru hálkublettir , snjóþekja og éljagangur .
10.01.2007 kl. 09:24 Færð Á Suðurlandi er hálka , snjóþekja , éljagangur og skafrenningur .
Á Vesturlandi og á Vestfjörðum er hálka eða hálkublettir .
Á Norðurlandi er hálka og skafrenningur er með Norðausturströndinni .
Á Austurlandi er hálka eða hálkublettir .
Á Suðausturlandi eru hálkublettir , snjóþekja og éljagangur .
10.01.2007 kl. 07:20 Færð Á Suðurlandi er hálka , snjóþekja , éljagangur og skafrenningur .
Á Vesturlandi og á Vestfjörðum er hálka eða hálkublettir .
Á Norðurlandi er hálka og skafrenningur er með Norðausturströndinni .
Á Austurlandi er hálka eða hálkublettir .
Á Suðausturlandi eru víða hálkublettir .
09.01.2007 kl. 20:55 Færð Á Suðurlandi er hálka eða hálkublettir .
Á Vesturlandi eru hálkublettir , hálaka og éljagangur , á Fróðárheiði er hálka og skafrenningur .
Á Vestfjörðum eru hálkublettir og hálka víðast hvar , hálka og skafrenningur á Steingrímsfjarðarheið og hálka og éljagangur á Ströndum .
Á Norðurlandi er hálka og éljagangur víðast hvar .
Ófært er um Lágheiði .
Á Austurlandi eru hálkublettir , hálka og éljagangur , þungfært á Breiðdalsheiði og hálka og skafrenningur á Öxi .
Á Suðausturlandi eru víða hálkublettir eða hálka .
09.01.2007 kl. 17:15 Færð Hálka eða hálkublettir eru víða á Suður- og Vesturlandi .
Á Vestfjörðum eru hálkublettir og hálka víðast hvar , hálka og skafrenningur á Steingrímsfjarðarheið og hálka og éljagangur á Ströndum .
Á Norðurlandi er hálka og éljagangur víðast hvar .
Ófært er um Lágheiði .
Á Austurlandi eru hálkublettir og hálka , þungfært á Breiðdalsheiði .
Á Suðausturlandi eru víða hálkublettir eða hálka .
09.01.2007 kl. 14:43 Færð Hálka eða hálkublettir eru víða á Suður- og Vesturlandi .
Hálka og éljagangur er á Holtavörðuheiði .
Á Vestfjörðum eru hálkublettir og hálka víðast hvar , hálka og skafrenningur á Steingrímsfjarðarheið og hálka og éljagangur á Ströndum .
Á Norðurlandi er hálka og éljagangur víðast hvar .
Ófært er um Lágheiði .
Á Austurlandi eru hálkublettir og hálka , Ófært er um Öxi og þungfært á Breiðdalsheiði .
Á Suðausturlandi eru víða hálkublettir eða hálka .
09.01.2007 kl. 08:57 Færð Hálka eða hálkublettir eru víða á Suður- og Vesturlandi .
Á Vestfjörðum er ófært um Hrafseyrar- og Dynjandisheiði .
Að öðru leyti er víðast hvar hálka eða snjóþekja .
Hálka , snjóþekja og éljagangur víða á Norður- og Austurlandi .
Ófært er um Lágheiði og Öxi og þungfært á Breiðdalsheiði .
Á Suðausturlandi eru víða hákublettir eða hálka .
Meginmarkmið Umferðareftirlits er að veita góða þjónustu með lipru og réttlátu umferðareftirliti .
Verkefni Umferðareftirlits : Að hafa eftirlit með stærð , heildarþyngd og ásþunga ökutækja , hleðslu , frágangi og merkingu farms , ökumælum , ökuritum , olíugjaldi og kílómetragjaldi , leyfisskyldri starfsemi sem varðar fólksflutninga og farmflutninga á landi , akstri leigubíla og aksturs- og hvíldartíma ökumanna .
Starfsmarkmið : að fyrirbyggja og fækka brotum með það fyrir augum að tryggja á þann hátt aukið umferðaröryggi og bæta samkeppnistöðu aðila .
að sinna eftirliti með þeim hætti að það valdi vegfarendum sem minnstri truflun .
að hafa gott samstarf við alla þá aðila sem undir eftirlit þetta falla .
Vegagerðin gerir út til verkefnisins fjóra eftirlitsbíla merkta « Umferðareftirlit » og er þeir útbúnir þannig að þeir geti sinnt eftirlitsstörfum Vegagerðarinnar sbr. skilgreind markmið .
Bifreiðarnar eru mannaðar 2 eftirlitsmönnum .
Sjá nánar : Lög og reglur sem varða starfsemi Umferðareftirlits
Heimildir Umferðareftirlits Vegagerðarinar til eftirlitsaðgerða
Vegagerðin hefur sett upp umferðargreina á höfuðborgarsvæðinu og á leiðum út frá Reykjavík , auk nokkurra annarra staða á landinu .
Þessir umferðargreinar mæla m.a. hraða ökutækja og bil milli bíla .
Hér má sjá stólparit með upplýsingum frá þessum umferðargreinum sem sýna hraða ökutækja og bil milli bíla .
Umferðar- og umferðaröryggismál eru veigamikill þáttur í starfsemi Vegagerðarinnar .
Aðkoma Vegagerðarinnar að öryggi á vegum takmarkast við rekstur og uppbyggingu vegakerfisins , þ.m.t. rekstur leiðsögu- og upplýsingakerfa um færð , veður og ástand vega .
Vegagerðin fær upplýsingar um umferðarslys frá Umferðarstofu og vinnur að gerð slysakorta á grundvelli þeirra gagna .
Slysakort gera kleift að finna hættulega staði á vegakerfinu .
Jafnframt reiknar Vegagerðin út slysatíðni á þjóðvegum þ.e. fjölda slysa á milljón ekinna km .
Stefna Vegagerðarinnar í umferðaröryggismálum
Vegagerðin hefur ákveðið að fylgja eftir mótaðri stefnu í umferðaröryggismálum sem miði að öruggri umferð á þjóðvegum landsins fyrir alla vegfarendur .
Við stefnumótun sína tekur Vegagerðin mið af því að Ísland verði áfram í hópi hinna allra bestu þjóða að því er tekur til umferðaröryggis .
Vegagerðin mun vinna að því bæði ein og í samvinnu við aðra að þau markmið náist sem Alþingi ákveður hverju sinni .
Rannsóknir er varða umferðaröryggi hafa verið stórefldar .
Rannsóknarnefnd umferðarslysa hefur nú starfað í nokkur ár en verkefni hennar er að gera úttekt á alvarlegustu umferðarslysunum sem verða á landinu .
Rannsóknir á sviði umferðaröryggismála hafa verið auknar verulega .
Vegagerðin hefur ásamt fleiri aðilum komið á fót Rannsóknarráði umferðaröryggismála ( RANNUM ) .
Umferðargreinar og umferðarteljarar
Vegagerðin hefur sett upp umferðargreina víða um land sem mæla m.a. hraða ökutækja og bil milli bíla .
Tæki þessi telja einnig bíla en auk þess er umferð talin á um 150 öðrum föstum stöðum með hefðbundnum umferðarteljurum .
Heildarstefna í umferðaröryggismálum
Samgönguráðuneytið tók við umferðaröryggismálum þann 1. janúar 2004 .
Í framhaldi af því var skipaður stýrihópur til þess að móta nýja heildarstefnu í umferðaröryggismálum .
Hlutverk stýrihópsins var skilgreint á eftirfarandi hátt :
Útbúa nýja stefnumótandi umferðaröryggisáætlun til 12 ára og framkvæmdaáætlun til 4 ára .
Endurmeta markmið í umferðaröryggi á Íslandi .
Útfæra aðgerðaáætlun sem tilgreini kostnað og virkni einstakra aðgerða með hliðsjón af markmiðum .
Vinna tillögu að þingsályktun um umferðaröryggismál og eftir atvikum samþættingu við þingsályktun um samgönguáætlun .
Í stýrihópnum sátu fulltrúar frá samgönguráðuneyti , Vegagerðinni , Umferðarráði , Umferðarstofu og Ríkislögreglustjóra .
Hópurinn lauk störfum haustið 2004 og byggðist tillaga að nýrri umferðaröryggisáætlun stjórnvalda á vinnu hans .
Til grundvallar vinnu hópsins var m.a. lögð skýrsla um tillögur starfshóps um umferðaröryggisáætlun til ársins 2012- markmið og aðgerðir .
Þar er að finna um 130 tillögur að aðgerðum í umferðaröryggismálum .
Valdar voru aðgerðir til frekari skoðunar með hliðsjón af virkni þeirra til fækkunar slysa og lækkunar slysakostnaðar .
Við mat á forsendum um ávinning af fækkun slysa var stuðst við skýrslu Hagfræðistofnunar Háskóla Íslands um kostnað vegna umferðarslysa á Íslandi sem gefin var út árið 1996 .
Fjöldi slysa miðast við skrár Umferðarstofu sem unnar eru á grundvelli lögregluskýrslna .
Við mat á forsendum um virkni aðgerða var í flestum tilvikum stuðst við erlendar rannsóknir og ber þar sérstaklega að nefna handbók Transportøkonomisk Institutt í Noregi um virkni umferðaröryggisaðgerða .
Aðgerðir sem teknar voru til sérstakrar skoðunar skiptast í eftirtalda flokka : Lægri ökuhraði , öruggari vegir , betri ökumenn , öryggisbúnaður farartækja og löggæsla / forvarnir .
Alvarlega slasaðir í umferð á Íslandi voru 145 árið 2003 og hefur þeim farið stöðugt fækkandi síðustu ár .
Meðalfjöldi látinna í umferð á árunum 1999-2003 voru 9 á hverja 100.000 íbúa .
Til samanburðar skal nefnt að í þeim löndum sem náð hafa hvað bestum árangri á sama tímabili létust einungis 6 af hverjum 100.000 íbúum í umferðarslysum .
Markmið stjórnvalda um aukið umferðaröryggi til ársins 2016 eru :
Fjöldi látinna í umferð á hverja 100.000 íbúa verði ekki meiri en það sem lægst gerist hjá öðrum þjóðum árið 2016
Fjöldi látinna og alvarlega slasaðra í umferð lækki að jafnaði um 5% á ári til ársins 2016 .
Ný umferðaröryggisáætlun var felld inn í samgönguáætlun og var samþykkt frá Alþingi vorið 2005 .
Sjá : « Tillaga til þingsályktunar um fjögurra ára samgönguáætlun fyrir árin 2005-2008 » á vef samgönguráðuneytisins .
Gert er ráð fyrir að til umferðaröryggisáætlunarinnar verði varið 385 milljónum kr. á ári öll ár áætlunartímabilsins .
Fjármagn þetta kemur af vegáætlun , 200 millj. kr. árið 2005 og 300 millj. kr. árin 2006-2008 .
Af sérstöku umferðaröryggisgjaldi koma 35 millj. kr. árlega og lokst er gert ráð fyrir sérstakri fjárveitingu til umferðaröryggismála 150 millj. kr. árið 2005 og 50 millj. kr. á hverju áranna 2006-2008 .
Samkvæmt framkvæmdaáætlun í umferðaröryggi sem birt er í hinni nýju umferðaröryggisáætlun verður unnið að eftirtöldum verkefnum og jafnframt sýnt það fjármagn sem áætlað er að verja til þeirra :
Heiti verkefnis milljónir kr. Hraðakstur og bílbeltanotkun - eftirlit , áróður og fræðsla 687
Leiðbeinandi hraðamerkingar á þjóðvegum 17
Eyðing svartbletta 312
Ölvun / fíkniefni við akstur - eftirlit , áróður og fræðsla 228
Umferðaröryggi í öryggisstjórnun fyrirtækja 15
Umferðaröryggi í námskrá grunnskóla og leikskóla 62
Öryggisbeltanotkun í hópbifreiðum 16
Forvarnir erlendra ökumanna , áróður , skilti o.fl. 47 Slysum og óhöppum vegna lausagöngu dýra fækkað með girðingum 156
Kostnaður alls 1540
Rannsóknaráð umferðaröryggismála ( RANNUM ) var stofnað þann 20.desember 2000 .
Samstarfið varaði í 5 ár .
Þrátt fyrir það að RANNUM samstarfinu sé lokið , verður enn þá veitt fé úr rannsókna- og þróunarsjóði Vegagerðarinnar til rannsókna á þessu sviði .
Hlutverk Rannsóknarráðsins var að standa fyrir hvers konar rannsóknum sem nýta má til að koma í veg fyrir umferðarslys og draga úr afleiðingum slysa .
Ráðinu var einnig ætlað að hvetja til , eiga frumkvæði að , skipuleggja , framkvæma og styðja rannsóknir á sviði umferðaröryggis ásamt því að fylgjast með erlendum rannsóknum og kanna notagildi þeirra fyrir íslenskt samfélag .
Markmið starfsins var að afla nýrrar þekkingar innanlands og utan , leiða saman þá aðila sem vinna á þessu sviði og gera þannig rannsóknirnar faglegri og markvissari .
RANNUM styrkti alls 89 rannsóknarverkefni á sviði umferðaröryggis .
Á stofnfundi RANNUM , þann 20. desember 2000 , rituðu fulltrúar eftirtalinna aðila undir stofnsamning ráðsins :
Vegagerðin Rauði kross Íslands
Landspítali-háskólasjúkrahús Umferðarráð
Ríkislögreglustjóri Skráningarstofan
Rannsóknarnefnd umferðarslysa Reykjavíkurborg
Háskóli Íslands Háskólinn í Reykjavík
Samband íslenskra tryggingafélaga Landlæknir
Félag íslenskra bifreiðaeigenda Tækniskóli Íslands
Ökukennarafélag Íslands Rannsóknastofnun byggingariðnaðarins
Háskólinn á Akureyri gerðist aðili að stofnsamningnum í janúar 2001
Vegagerðin fær upplýsingar um umferðarslys frá Umferðarstofu ( 1 ) og hefur unnið slysakort á grundvelli þeirra gagna .
Slysakort gera kleift að finna hættulega staði á vegakerfinu .
Jafnframt reiknar Vegagerðin út slysatíðni á þjóðvegum þ.e. fjölda slysa á milljón ekinna km .
Upplýsingar um slysatíðni á þjóðvegakerfinu ( 2 ) fyrir árin 2000-2004 eru birtar hér í meðfylgjandi töflum ( Excel skrár ) , flokkaðar á mismunandi hátt .
Nánari lýsing á dálkaskiptingu í töflunum : Veg- og kaflanúmer , vegheiti , heiti upphafs- og endapunkts vegarkafla , lengd kafla , ÁDU ( ársdagsumferð ) , fjöldi eignatjóna , fjöldi slysa þar sem alvarlegustu afleiðingar voru lítil meiðsli á fólki , fjöldi slysa þar sem alvarlegustu afleiðingar voru mikil meiðsli á fólki , fjölda banaslysa , heildarfjölda slysa og slysatíðni og loks heildarakstur á viðkomandi vegarkafla í þúsundum km ( 3 )
Slysatíðni
( - fyrir allt landið )
....
á þjóðvegum Í þessum töflum eru birtar upplýsingar um fjölda slysa og slysatíðni á þjóðvegum , þ.e. stofn- , tengi- og landsvegum .
Með slysatíðni er átt við fjölda slysa á milljón ekinna km .
2000 2001 2002 2003 2004
....
á þjóðvegum í dreifbýli Í þessum töflum eru birtar upplýsingar um fjölda slysa og slysatíðni á þjóðvegum í dreifbýli .
2000 2001 2002 2003 2004
....
á þjóðvegum á höfuðborgarsvæðinu Í þessum töflum eru birtar upplýsingar um fjölda slysa og slysatíðni á þjóðvegum á höfuðborgarsvæðinu .
....
á þjóðvegum í þéttbýli utan höfuðborgarsvæðis Í þessum töflum eru birtar upplýsingar um fjölda slysa og slysatíðni á þjóðvegum í þéttbýli utan höfuðborgarsvæðis .
Slysatíðni
( flokkað eftir eftir svæðaskiptingu Vegagerðarinnar )
....
á Suðursvæði Í þessum töflum eru birtar upplýsingar um fjölda slysa og slysatíðni á þjóðvegum sem teljast til suðursvæðis Vegagerðarinnar .
2000 2001 2002 2003 2004
....
á Suðvestursvæði Í þessum töflum eru birtar upplýsingar um fjölda slysa og slysatíðni á þjóðvegum sem teljast til suðvestursvæðis Vegagerðarinnar .
2000 2001 2002 2003 2004
....
á Norðvestursvæði Í þessum töflum eru birtar upplýsingar um fjölda slysa og slysatíðni á þjóðvegum sem teljast til norðvestursvæðis Vegagerðarinnar .
2000 2001 2002 2003 2004
....
á Norðaustursvæði Í þessum töflum eru birtar upplýsingar um fjölda slysa og slysatíðni á þjóðvegum sem teljast til norðaustursvæðis Vegagerðarinnar .
2000 2001 2002 2003 2004
1 ) Umferðarstofa fær upplýsingar um umferðarslys frá lögreglu .
2 ) Upplýsingum er safnað um slys á stofn- , tengi- og landsvegum .
3 ) Vegagerðin áskilur sér rétt til að breyta þessum skrám ef villur koma í ljós síðar en þá mun koma ný dagsetning neðst í skrár .
Skipulagðar umferðartalningar hafa farið fram hjá Vegagerðinni í um 40 ár .
Um tvenns konar talningar er að ræða , þ.e. árstalningar og skynditalningar .
Í fyrrnefnda tilvikinu er talið alla daga ársins en í því síðara er talið í stuttan tíma , oftast í u.þ.b. þrjár vikur .
Auðvelt er að reikna ársdagsumferð ( ÁDU ) ( 1 ) , sumardagsumferð ( SDU ) ( 2 ) og vetrardagsumferð ( VDU ) ( 3 ) þegar niðurstöður árstalningar liggja fyrir .
Með samanburði niðurstaðna skynditalningar á ákveðnu tímabili við niðurstöðu árstalningar á vegi með svipaða umferðardreifingu yfir árið má áætla ofangreindar stærðir fyrir veg þar sem skynditalning fer fram .
Þar sem talið er allt árið er um þrenns konar búnað að ræða , þ.e. umferðargreina ( 4 ) sem hringt er reglulega í , en þeir skrá mun fleira en umferð , t.d. hraða ökutækja , aðra teljara sem hringt er í ( 5 ) og skrá eingöngu umferð , slíkir teljarar eru t.d. tengdir öllum veðurstöðvum , og að síðustu teljara sem fara þarf út í mörkina til að lesa af .
Árstalningarstaðir eru nú 185 og árlega fer skynditalning fram á 100 - 140 stöðum .
Þar sem ekki er talið er umferð reiknuð upp á milli ára með því að nota breytingarhlutfall ársteljara í nágrenninu .
Með þessum umfangsmiklu umferðartalningum hefur Vegagerðinni tekist að safna upplýsingum um þróun umferðar og heildaraksturs á þjóðvegum síðustu áratugi .
Vitneskja um umferð er nauðsynleg fyrir mörg verkefni stofnunarinnar .
Hér á eftir eru talin upp helstu verkefni sem byggja að hluta til á umferðartölum :
Heildarskipulag vegakerfis og flokkun vega
Forgangsröðun verkefna , nýbyggingar og slitlög
Geometrisk hönnun vega
Burðarþolshönnun
Hönnun brúa
Mat á umhverfisáhrifum
Arðsemireikningar sem m.a. byggja á umferðarspám
Slysaathuganir , en upplýsingar um umferð eru m.a. nauðsynlegar til að hægt sé að reikna slysatíðni , þ.e. fjöldi slysa á milljón ekinna km
Skipting viðhaldsfjár vegna viðhalds vega og brúa og styrkinga á þeim
Skipting vega í þjónustuflokka , vetrarþjónusta og sumarþjónusta .
Í ofangreindum verkefnum er oftast miðað við upplýsingar um ársdagsumferð , ÁDU , og fjölda ekinna km , sumardagsumferð , SDU , og vetrardagsumferð , VDU .
Í verkefnum á umferðarmiklum vegum þarf þó stundum upplýsingar um klukkustundarumferð og 15 mínútna umferð og eru slík gögn aðgengileg alls staðar þar sem eru umferðargreinar eða aðrir teljarar sem hringt er í og ekki eru tengdir veðurstöðvum .
Þar sem eru veðurstöðvar eru gögn um 10 mínútna umferð aðgengileg .
Umferðarteljarar af eldri gerð skrá hins vegar umferð á sólarhringsfresti og þarf að stilla þá sérstaklega til að þeir skrái oftar .
Í tengslum við stillingu umferðarljósa á gatnamótum eru upplýsingar um 15 mínútna umferð nauðsynlegar og er þeirra aflað með svokallaðri stefnugreiningu en í henni skrá starfsmenn umferð á öllum akreinum inn í gatnamótin á 15 mínútna fresti í 2-3 klukkustundir að morgni og 3-4 klukkustundir síðdegis , oft á föstudegi .
( 1 ) Ársdagsumferð er meðalumferð á dag yfir árið
( 2 ) Sumardagsumferð er meðalumferð á dag mánuðina júní , júlí , ágúst og september
( 3 ) Vetrardagsumferð er meðalumferð á dag mánuðina janúar , febrúar , mars og desember
( 4 ) Umferðargreinar nú rúmlega 30 talsins , flestir á höfuðborgarsvæðinu og á Hringveginum umhverfis landið .
( 5 ) Aðrir teljarar sem hringt er í , og eru ekki tengdir veðurstöðvum , eru innan við 10 talsins .
Umferðarspár höfuðborgarsvæðisins - endurskoðun 2004
Í tengslum við vinnu við svæðisskipulag höfuðborgarsvæðisins 2002-2004 voru gerðar umferðarspár fyrir árin 2002 , 2012 og 2024 auk spár sem kallaðist 2024+ , þar sem þær vega- og byggingarframkvæmdir sem ekki komust inn í spána fyrir 2024 en ráðgerðar höfðu verið eftir lok skipulagstímans voru teknar inn .
Í ársbyrjun 2004 fékk Vegagerðin VST til að vinna að endurskoðun á þessum umferðarspám í samvinnu við sveitarfélögin á höfuðborgarsvæðinu .
Fyrst og fremst var um að ræða uppfærslu umferðarspár fyrir árið 2004 , þar sem tekið væri tillit til raunverulegrar uppbyggingar á svæðinu hvað varðar vegakerfi og byggingarsvæði .
Þessa spá skyldi bera saman við þær umferðatalningar sem Vegagerðin ætti fyrir höfuðborgarsvæðið .
Til viðbótar hafði Vegagerðin einnig áhuga á uppfærðri spá 2024+ , þ.e. spá fyrir hóflega byggt höfuðborgarsvæði þar sem teknar væru með allar hugmyndir sveitafélaganna um uppbyggingu eftir árið 2024 .
Umferðaspár höfuðborgarsvæðisins endurskoðun 2004 .
Skýrslan er mjög stór ( PDF 53MB )
Umferðaspár höfuðborgarsv.
endurskoðun 2004 - án viðauka Skýrslan án viðauka ( PDF 7 MB )
Endurskoðuð umferðarspá fyrir akstur á þjóðvegum fyrir árin 2005 - 2045 ( PDF 158 KB )
Vetrarþjónusta er öll vinna við framkvæmd , eftirlit , aðstoð og beina verkstjórn á verkstað við snjómokstur og hálkuvarnir , hreinsun og flutningur á ís og krapa af vegi , úr vegrásum , ræsum og niðurföllum og frá umferðarmerkjum og öðrum mannvirkjum við veginn svo og hreinsun vegyfirborðs og rása eftir hrun í þeim tilfellum þar sem það er af völdum snjóskriða eða ísmyndunar ofan vegar , rekstur og minni viðgerðir á sandgeymslum , sandsílóum , viðgerðir á snjóflóðanetum , stofnkostnaður og viðgerðir á saltkistum , snjógrindum og öðrum minni háttar snjóvarnarvirkjum svo og viðhald snjóstika og snjóspíra sem lagfæra þarf á meðan snjómokstur stendur yfir .
Vetrarþjónusta er einnig endurnýjun á girðingum og öðrum minni háttar mannvirkjum utan vegar sem verða fyrir skemmdum í snjómokstri að því tilskildu að um leið séu gerðar ráðstafanir til að hliðstæðar skemmdir endurtaki sig ekki við sambærilegar aðstæður .
Í þessari handbók : Handbók um vetrarþjónustu ( Síðast uppfært 27. desember 2006 ) ( PDF 4,4 MB 65 bls. ) er að finna upplýsingar sem tengjast vetrarþjónustu .
Útgefandi er Þjónustudeild Vegagerðarinnar .
Skilgreining á vetrarþjónustu : Vetrarþjónusta er öll vinna við framkvæmd , eftirlit , aðstoð og beina verkstjórn á verkstað við snjómokstur og hálkuvarnir , hreinsun og flutningur á ís og krapa af vegi , úr vegrásum , ræsum og niðurföllum og frá umferðarmerkjum og öðrum mannvirkjum við veginn svo og hreinsun vegyfirborðs og rása eftir hrun í þeim tilfellum þar sem það er af völdum snjóskriða eða ísmyndunar ofan vegar , rekstur og minni viðgerðir á sandgeymslum , sandsílóum , viðgerðir á snjóflóðanetum , stofnkostnaður og viðgerðir á saltkistum , snjógrindum og öðrum minni háttar snjóvarnarvirkjum svo og viðhald snjóstika og snjóspíra sem lagfæra þarf á meðan snjómokstur stendur yfir .
Vetrarþjónusta er einnig endurnýjun á girðingum og öðrum minni háttar mannvirkjum utan vegar sem verða fyrir skemmdum í snjómokstri að því tilskildu að um leið séu gerðar ráðstafanir til að hliðstæðar skemmdir endurtaki sig ekki við sambærilegar aðstæður .
Yfirlit
Skilgreining á færð á vegum og aðstæðum
Snjómokstursreglur
Reglur um vetrarþjónustu / orðsendingar
Gæðastaðall
Þjónustuflokkun vegakerfisins
Hálkuvarnir
Verklagsreglur
Verklýsingar
Tæki og búnaður
Útboð
Handbækur og skýrslur um vetrarþjónustu
Eftirfarandi skilgreiningar , litir og tákn eru notuð á færðar - og veðurkortum Vegagerðarinnar .
Greiðfært
Snjó- og íslaust yfirborð eða þegar a.m.k. annað hjólfar er autt á hverri akrein og snjór eða ís á öðrum hlutum vegarins er það lítill að vegfarendum stafar ekki hætta af .
Greiðfært yfirborð flokkast í eftirfarandi .
Þurrt
Yfirborð akbrautar er þurrt og snjó- og íslaust .
Rakt
Yfirborð akbrautar er dökkt af raka , en íslaust .
Að öllu jöfnu þornar vegurinn fljótlega eftir að rigningu lýkur eða eftir söltun .
Ekki úðast undan hjólum ökutækis .
Blautt
Vatn safnast í polla á vegyfirborði og vatn úðast undan hjólum ökutækis þótt ekki rigni .
Mjög blautt
Yfirborð akbrautar er mjög blautt og lækir eða pollar myndast í hjólförum og lægðum í vegyfirborði og verulega hætta er á að ökutæki « fljóti » á veginum þegar ekið er greitt .
Hálkublettir
Vegyfirborð hulið ís eða þjöppuðum snjó á allt að 20 % af lengd vegarkaflans .
Hált
Vegyfirborð hulið þurrum ís eða snjó á meira en 20 % af lengd vegarkaflans .
Viðnámsstuðull lægri en 0,25 .
Flughált
Ísing ( glæra ) eða vegyfirborð hulið blautum ís eða blautum þjöppuðum snjó á meira en 20 % af lengd vegarkaflans .
Viðnámsstuðull lægri en 0,15 .
Krap / snjóþekja
Krap : Vegyfirborð þakið af vatnsmettuðum snjó með þykkt allt að 10 sm .
Snjóþekja : Vegyfirborð þakið að hluta eða að öllu leyti með allt að 10 sm lausum eða lítið þjöppuðum snjó .
Þæfingur
Vegyfirborð þakið að hluta eða að öllu leyti með 10-20 sm lausum eða lítið þjöppuðum snjó og / eða stökum minni háttar sköflum og færð þannig að ekki telst öruggt færi nema fyrir vel búnar fólksbifreiðar með drif á öllum hjólum .
Þungfært
Vegyfirborð þakið af snjó með þykkt meiri en 20 sm og / eða stökum sköflum og færð þannig að ekki telst öruggt færi nema fyrir jeppa og stærri ökutæki .
Ófært
Ófært flokkast í eftirfarandi : Snjóþyngsli Snjóþyngsli það mikil að ekki telst fært fyrir almenn ökutæki .
Jeppaslóð
Vegyfirborð þakið af snjó með þykkt meiri en 30 sm og / eða stærri stökum sköflum og færð þannig að ekki telst öruggt færi nema fyrir vel búna jeppa og þar sem ekið er að hluta í slóðum eða á ruðningum .
Annað
Vvegur er ófær af öðrum ástæðum eins og skriðuföllum , vatnsflóðum o.þ.h.
Skilgreiningar á aðstæðum vega
Ásþungi / heildarþungi 10t og 7t/5t/2t : Takmörkun á þunga ökutækja ( einkennt með ásþungamerki B18.x x )
Vegavinna : Vegavinna / brúarvinna á vegi eða kafla og þess eðlis að ástæða er til að vara vegfarendur við og hvetja til aðgæslu ( einkennt með vegavinnumerki A17.1 1 )
Ósléttur vegur : Vegur eða vegarkafli það ósléttur að ástæða er til að vara vegfarendur við ( einkennt með öldumerki A20.1 1 )
Steinkast : Yfirborð vegar eða vegarkafla með lausri möl og hætta á steinkasti ( einkennt með steinkastmerki A22.1 1 )
Allur akstur bannaður : Vegi eða vegkafla lokað fyrir allri umferð ökutækja m.a. til að verja hann skemmdum ( einkennt með merkinu allur akstur bannaður B01.1 1 )
Skilgreiningar á aðstæðum í umhverfi vega
Óveður : Vindhraði 19 m / sek ( hvassviðri , 37 hnútar ) eða meiri eða vindhviður eru meiri en 26 m / sek ( 51 hnútur ) .
Snjókoma : Snjókoma það mikil að vegsýn er skert að einhverju leyti og / eða hætta er á að færð geti þyngst á næstu klukkustundum .
Skafrenningur : Laus snjór og vindhraði meiri en 11 m / sek ( kaldi , 18 hnútar ) og snjófok það mikið að vegsýn er að einhverju leyti skert og / eða hætta er á að færð geti þyngst á næstu klukkustundum .
Stórhríð : Vindhraði 16 m / sek eða meiri ( allhvass , 30 hnútar ) og ofankoma , erfitt ferðaveður og mikil hætta á að færð geti þyngst á skömmum tíma .
Éljagangur : Talsverð ofankoma og fjúk getur verið í éljunum en á milli er mun bjartara veður og betra skyggni .
Þoka : Dimm þoka með það skertri vegsýn að m.t.t. umferðaröryggis er talin ástæða til að vara ökumenn við .
Opnun : Unnið að mokstri .
Fært fjallabílum : Þessi skráning er eingöngu notuð þegar búið er að opna fjallvegi og hliðstæða vegi ( t.d. Sprengisandsleið , veg í Laka o.s.frv. ) og þá fyrir þær leiðir þar sem ekki er talið ráðlegt að fara um á fólksbílum .
Ekki vitað : Ekki vitað um færð .
1 .
Vegagerðin sér um allan snjómokstur á þjóðvegum og greiðir allan kostnað við mokstur þessara leiða .
Vegagerðin greiðir ekki kostnað við snjómokstur sem til hefur verið stofnað án hennar samþykkis .
2 .
Vegi í flokkunum D , E , F , aðra tengivegi og vegi að skíðasvæðum er heimilt að moka með kostnaðarþátttöku Vegagerðarinnar að hámarki fimm sinnum í viku , meðan fært þykir vegna veðráttu og snjóþyngsla .
Vegagerðin greiðir þá helming kostnaðar þegar beðið hefur verið um moksturinn og greiðsla mótaðila hefur verið tryggð , enda komi moksturinn fleiri vegfarendum til góða en þeim , sem um hann biður .
Óskir sveitarfélaga um slíkan mokstur skal að jafnaði ganga fyrir óskum einstaklinga .
Fyrir tengivegi gildir þessi regla aðeins að býlum með vetursetu .
Kostnaður við allan annan mokstur , umfram það sem ofangreindar reglur segja til um , skal greiddur af viðkomandi sveitarfélagi eða þeim sem óska eftir viðbótarmokstri .
3 .
Þegar vegur er opnaður er stefnt að því að hann nái að þjóna venjulegri morgunumferð á hverju svæði .
Lengd þjónustutíma er háð umferð á hverjum stað .
4 .
Vegagerðin getur frestað mokstri ef veður er óhagstætt , eins og í snjókomu eða skafrenningi , eða þegar slíkt veður er fyrirsjáanlegt .
Er þá mokað næsta dag sem veður leyfir .
Veðurskilyrði :
Frost og þegar snjóalög eru þannig að hætta sé á skafrenningi
Ekki skal hefja snjómokstur þegar vindhraði er meiri en 15 m / s og hætta skal snjómokstri þegar vindhraði fer í 19 m / s
Snjókoma
Ekki skal hefja snjómokstur þegar vindhraði er meiri en 12 m / s og hætta skal snjómokstri þegar vindhraði fer í 15 m / s.
Gæðastaðall í vetrarþjónustu lýsir þeim gæðakröfum sem eru gerðar og varða eftirfarandi þætti :
Þjónustumarkmið
Þjónusustig
Tímasetningar og framkvæmd aðgerða
Mesta snjódýpt og sléttleiki vegyfirborðs
Hálkuástand
Vegsýn á vegamótum og útmokstur
Þjónustuflokkar eru fjórir og eru gæðakröfur mismunandi eftir flokkum .
130 manns keyptu geitur á menningarnótt
Fólk keypti geitur sem afhentar verða í Malaví þar sem Hjálparstarfið vinnur með 600 fjölskyldum sjálfsþurftarbænda .
Fjölskyldurnar fá afhenta eina geit sem gefur af sér mjólk , tað til áburðar á uppskeruna , peninga , þegar afurðir hennar eða betri uppskera er seld , til að kaupa ýmislegt sem ekki fæst í vöruskiptum og svo fæðast afkvæmi sem margfalda upprunalegu gjöfina .
Mataræði fólksins verður fjölbreyttara og öruggara verður að til sé nóg af mat en þegar einungis er treyst á stopula uppskeru .
Þar af leiðandi verður heilsan betri og möguleikar þeirra til að bjarga sér sjálfar aukast .
Við þökkum gestum menningarnætur og Húsadýragarðinum fyrir frábærar undirtektir og aðstoð .
Anna M. Þ. Ó. 19/8 2006
FAIRTRADE - Sanngjörn viðskipti
Á menningarnótt munu Kirkjuhúsið við Laugaveg og Hjálparstarf kirkjunnar kynna hugtakið sanngjörn viðskipti .
Komdu og sjáðu krossa frá El Salvador og krossa úr gömlum skothylkjum sem fyrrverandi barnahermenn hafa búið til .
Fáðu fairtrade-kaffi og bragðaðu á lífsins brauði beint úr Sandholtsbakaríi .
Kaupás kostaði bækling svo þú getir kynnt þér málið og bráðum verða fairtrade-vörur á boðstólnum í verslunum Kaupáss .
Smelltu hér til að lesa bæklinginn .
Neyðarástand - aldrei friður
Mörg eru verkefnin sem Hjálparstarfið hefur tekið þátt í gegnum árin .
Óteljandi eru þeir einstaklingar og fjölskyldur sem hafa notið neyðaraðstoðar Íslendinga og þar með öðlast von um að lífið geti aftur einkennst af friði og sátt .
Þegar nýtt neyðarástand skapast er hætta á að það sem þegar er til staðar gleymist .
Fjölmiðlar keppast um að færa okkur ferskar og nýjar fréttir og við sem þjóð erum nýungagjörn .
Við hjá Hjálparstarfinu viljum þess vegna nota tækifærið og minna á manneskjur í neyð sem þurfa á okkar aðstoð að halda og hvetja þjóð okkar til að sinna þeirri neyð .
Súdan - hvað gerðist ?
Ófriður hefur ríkt í Súdan í nær 50 ár .
Upphaflegt innbyrðis stríð milli kristinna í suðri og múslíma í norðri .
Árið 2003 bættust uppreisnarmenn í Darfúr-héraði í hóp stríðandi fylkinga .
Þeir sökuðu ríkisstjórnina um að snuða héraðið um opinbera styrki , eins og uppreisnarmenn í suðri hafa haldið fram .
Nú er bitist um tvennt , sem því miður er upphaf margra átaka ; vatn og olíu .
Súdan býr við þá blessun að selja olíu fyrir meira en 1 milljarð dollara á ári , en þá bölvun að landið skortir vatn .
Olía getur svo sem einnig verið bölvun , sem sýnir sig í átökum í Súdan og í mörgum öðrum löndum .
Það þarf að deila gróðanum á réttmætan hátt milli landshluta en græðgi er mannlegur eiginleiki sem getur fellt okkur öll .
Frá árinu 2003 hafa um 200.000 manns í Darfúr látið lífið .
Um 3 milljónir manna hafa neyðst til að flýja heimili sín og setjast að í flóttamannabúðum .
Þetta eru gríðarlega háar tölur og það er erfitt að gera sér grein fyrir þeirri þjáningu og sorg sem þessi blessaði mannfjöldi hefur upplifað .
Það má ekki gleymast að bakvið þessar tölur eru manneskjur alveg eins og við , mömmur og pabbar , systur og bræður , afar og ömmur .
Ef við létum fólk lönd og leið
Sumar upplýsingar sem koma frá Súdan eru svekkjandi og skapa ógurlegan vanmátt .
Að land sem selur olíu fyrir meira en 1 milljarð dollara á ári geti ekki séð fyrir sínum eigin ríkisborgurum er svekkjandi .
Það að uppreisnarhópar feli sig í flóttamannabúðum og ráðist á hjálparstarfsmenn sem hafa það eina markmið að hjálpa fólki í neyð er svívirðilegt og dregur úr vilja til að hjálpa .
En það sem ekki má gleymast er að í öllum þessum ruglingi eru óbreyttu borgararnir - 3 milljónir manna sem hafa þurft að flýja heimili sín , sem hafa verið sviknar af öllum .
Sviknar af sinni ríkisstjórn , sviknar af þeim uppreisnarmönnum sem segjast vera að berjast fyrir þær , sviknar af alþjóðasamfélaginu sem líkt og gerðist í Rúanda , hefur ekki komið þessu fólki til aðstoðar .
Það er hægt að veita neyðaraðstoð til eilífðar en það eina sem virkilega hjálpar er að stöðva átökin og þar með gefa fólki möguleika á að sjá um sig og sínar fjölskyldur sjálft .
Kirkjan leiðandi í hjálparstarfi í Darfúr
Hjálparstarf kirkjunnar hefur síðan 2005 veitt 6 milljónum króna til bágstaddra í Súdan .
Það fé gaf íslenskur almenningur af örlæti .
Framlaginu var varið í eitt stærsta hjálparverkefni sem unnið er í Darfúr og er á vegum Alþjóðaneyðarhjálpar kirkna , ACT , og Caritas , hjálparstofnunar kaþólsku kirkjunnar .
Verkefni ACT í Darfúr nær til yfir 325.000 manns sem fá aðstoð með það nauðsynlegasta til að lifa af nánustu framtíð .
Fólk fær mat , hreint vatn , skjól og heilsugæslu .
Auk þess fá börn sérsniðna aðstoð til að glíma við óöryggi og neyð , þau þurfa að fá að leika sér og læra .
Sótt um mótframlag til stjórnvalda
Hjálparstarf kirkjunnar hefur nú sótt um framlag frá íslenskum stjórnvöldum sem samsvari því sem íslenskir einstaklingar gáfu í fyrra , til að bregðast við þeirri neyð sem enn ríkir í Darfúr .
Þrátt fyrir að það eina sem eigi eftir að hafa róttæk áhrif á aðstæður fólks sé að stöðva átökin , þá verður einnig að bregðast við neyðinni meðan hún varir .
Einhver frægur eða ófrægur einstaklingur sagði einu sinni að sannur kærleikur væri sýndur í gjörðum en ekki orðum .
Við Íslendingar erum í þeirri aðstöðu að við getum látið bæði orð og gjörðir tala til að sýna fram á þann kærleika sem býr í þjóðinni og samfélaginu .
Sýnum stuðning og hjálpum þeim sem eru ekki í aðstöðu til að hjálpa sér sjálfir .
Söfnunarsími Hjálparstarfs kirkjunnar er alltaf opinn .
Lydia G. 14/8 2006
Ein lítil geit ...
Takmarkalaus neyð
Það er engum ókunnugt um að stór fjöldi fólks í heiminum býr við örbirgð , svo stór fjöldi að fyrir mörg okkar er tilhugsunin um það of mikil að meðtaka .
Neyðin er svo takmarkaðlaus að við vitum ekki hvar við eigum að byrja , hvað við getum gert til þess að hjálpa og mörg okkar spyrja hvort hjálpin virkilega nái fram .
Við hjá Hjálparstarfi kirkjunnar könnumst vel við slíkar hugleiðingar , með takmörkuðum möguleikum til að aðstoða þá þarf að hugsa vel um hvar og hvernig við getum aðstoðað .
Framtíðarvon
Eitt sem við höfum uppgötvað í verkefnum okkar er að fátt bætir aðstöðu og gefur eins mikla framtíðarvon eins og að eignast geit .
Fyrir allslausa fjölskyldu , munaðarlaus börn eða aldraða ekkju sem aldrei hafa haft möguleika á að stofna til skepnuhalds , getur ein geit verið happdrættismiðinn sem breytir lífinu .
Með því að vinna með öðrum í nærsamfélaginu tekur ekki langan tíma að safna sér geitahjörð .
Þá er hægt að selja afurðin og fjárfesta í frekari betrumbótum fyrir fjölskylduna og fyrir samfélagið .
Taðið er notað sem áburður á ræktun sem gefur betri uppskeru og með því verður afkoman öruggari og fæðan fjölbreyttari .
Hlátur og gleði kemur af því að horfa upp á prakkarastrikin sem að kiðin taka upp á .
Allt þetta með einni lítilli geit ...
Gjöfin sem heldur áfram að gefa
Ef þú eins og við vilt nýta þér þennan möguleika , að á áþreifanlegan hátt fá að upplifa þá blessun að vera til aðstoðar annarri manneskju , að upplifa þá gleði að gefa náunganum happdrættismiða með vinning , að gefa gjöf sem heldur áfram að gefa , þá gefðu geit .
Þú getur með því að kaupa gjafabréf hjá okkur gefið geit í afmælisgjöf , brúðkaupsgjöf , í raun hvaða gjöf sem er .
Það mikilvæga er að með þessari gjöf ert þú að gefa líf , skapa von og þú getur verið örugg um að við sjáum til þess að hjálpin nái fram .
Með því að fara inn á svæðið « Vilt þú hjálpa ? »
getur þú tekið þátt .
Lydia G. 28/7 2006
2 milljónir til neyðaraðstoðar í Líbanon
Hjálparstarf kirkjunnar mun veita tveggja milljóna króna framlagi stjórnvalda til neyðaraðstoðar í Líbanon í gegnum ACT-Alþjóðaneyðarhjálp kirkna .
Markmið ACT á þessu stigi er að aðstoða um 6.600 fjölskyldur eða um 40.000 manns á flótta í Suður-Líbanon , Mount Líbanon , Beirut og Beqaa .
Aðstoð ACT felst í að deila út :
Vatn , hreinlætisvörum , sápu , sótthreinsandi ofl.
Matarpökkum með hrísgrjónum , sykri , olíu , dósamat , þurrmjólk ofl. sem duga einni fjölskyldu í 2 vikur .
Barnavörum s.s. bleyjum og þurrmjólk .
Skjólefni , dýnum og mataráhöldum .
Nauðsynlegustu lyfjum .
Heildafjárbeiðni ACT er á þessari stundu um 360 milljónir króna fyrir næstu 3 mánuði .
ACT á svæðinu starfar náið með líbönskum samtökum og þaðan koma upplýsingar um að óbreyttir borgarar á « öruggum svæðum » taki nú höndum saman og geri allt sem þeir geta til hjálpar landsmönnum sínum í neyð .
Kirkjur í landinu hafa opnað dyr sínar fyrir fólki á flótta .
Samkvæmt opinberum upplýsingum frá « High Relief Committee » í Líbanon hafa nú meira en 370 manns látið lífið og hugsanlega liggja um 500 manns undir rústum .
Talið er að um 950.000 manns hafi þurft að flýja heimili sín sem er um 25% af líbönsku þjóðinni .
Í óskipulegum flóttamannabúðum , aðallega við skóla , bráðvantar vatn , mat og hreinlætisvörur .
Skemmdir á mannvirkjum eru taldar yfirstíga margra miljarða dollar og fyrir utan rústuð grunnvirki er stór hluti landbúnaðs í suðurhluta Líbanon og er líklegast að uppskera þessa árs er töpuð
Ekki enn hægt að ná til fórnarlamba syðst í landinu
Mikið áhyggjuefni er að mannúðarsamtök geta ekki komið neyðaraðstoðinni til skila .
Sameinuðu Þjóðirnar hafa undanfarna daga biðlað til hernaðaraðila um að skapa slíkt aðgengi en engin lausn er ennþá á þeim málum .
ACT er að veita aðstoð í flóttamannabúðum sem aðgengilegar eru og er í viðbragðsstöðu þegar leiðir opnast til fólks í syðsta hluta landsins .
Þar hefur fólk verið án aðstoðar og ekki útséð um afdrif þess meðan árásir halda áfram
Lydia G. 21/7 2006
Íslandsheimsókn framkvæmdastjóra ACT í Darfúr
Staðreyndir sýna , að þrátt fyrir bjartsýnar spár Sameinuðu þjóðanna um ástandið í Darfúr 2006 er enn þörf fyrir umfangsmikla neyðaraðstoð langt fram á núverandi ár ef ekki lengur .
Óstöðugleiki og órói hefur aukist frá áramótum af ýmsum ástæðum og aukið á vanda fólks .
Tölur frá Alþjóðaheilbrigðisstofnuninni sýna að dánartíðni í Darfúr í júní 2005 er 0,8 dauðsföll á hverja 10.000 manns á dag , miðað við 1,5 og 2,9 í Norður- og Vestur-Darfúr árið áður .
Neyðaraðstoð á svæðinu er því að skila sér svo um munar en nær þó hvergi nærri yfir vandann .
Taugaveiki , vannæring og öndunarfærasjúkdómar eru útbreiddir og viðvarandi .
Í Vestur-Darfúr voru 50% dauðsfalla í hópi barna vegna niðurgangs .
Það sýnir gríðarlegan vanda fólks í ofsetnum flóttamannabúðum þegar kemur að því að viðhafa hreinlæti .
Anna M. Þ. Ó. 21/7 2006
Meistarinn gefur 250.000 kr. til hjálparstarfs á Indlandi
Hjálparstarf kirkjunnar mun í samstarfi við Social Action Movement á Indlandi nota þessa rausnarlegu gjöf til að styðja við skólagöngu barna sem leyst hafa verið úr vinnuánauð í Tamil Nadu héraði .
Fyrir framlög frá Hjálparstarfi kirkjunnar hafur SAM rekið 7 forskóla í þorpum dalíta .
Á sl. ári sóttu yfir 100 börn , á aldrinum 4 - 7 ára skólana og í vor voru 22 tekin inn í almenna skóla .
Opinn háskóli er einnig rekinn fyrir framlög frá Hjálparstarfi kirkjunnar í bænum Kanchipuram .
Á sl. áru voru nemendur 75 .
Allir nemendur læra iðn eða taka einhverja hagnýta námsgrein með bóklega náminu .
Skólinn leggur mikið upp úr tengslum við atvinnulífið .
Þannig er samráð um að móta námið , nemendur kynnast viðfangsefni fyrirtækja og starfsumhverfi og svo opnast nemendum möguleikar á vinnu að námi loknu .
Framlag Jónasar Arnars verður notað til að styðja sérstaklega við bakið á þessum nemendum .
Faðir Jónasar Arnars Helgi Árnason skólastjóri og Jón Árni bróðir hans voru viðstaddir afhendingu gjafarinnar .
Jónas Þ. 15/6 2006
Ný heimasíða Social Action Movement á Indlandi
Nú geta stuðningsaðilar Hjálparstarfs kirkjunnar fylgst með starfi SAM á heimasíðu þeirra .
Þar er að finna nýja ársskýrslu samtakanna og upplýsingar um starfið .
27 börn leyst úr vinnuánauð hjá SAM
Á sl. skólaári gengu þessi börn á leik- og kvöldskóla sem SAM rekur í þeim tilgangi að stappa stálinu í börnin , kenna þeim um sín grundvallar réttindi , vekja áhuga þeirra á námi og þjálfa þau í félagsstarfi .
Í kvöldskólunum una börnin sér einnig við leik og ýmis önnur störf sem miða að því að byggja þau upp og undirbúa fyrir nám í almennum skólum .
Börnin í kvöldskólanum taka þátti í svo kölluðu barnaþingi .
Barnaþingin eru haldinn til að efla börnin sem leiðtoga .
Einnig er farið í vinnuaðferðir , nauðsyn gegnsæis og ábyrgar hjá þeim sem stjórna .
Svo er farið í hlutverk stjórnvalda í heild , ráðherra , þingmanna , funarstjón ofl.
Allt þetta undirbýr börnin vel fyrir að byrja nám aftur í almennum skólum þar sem ekki alltaf er tekið vel á móti þeim .
Jónas Þ. 12/6 2006
Rótarýklúbburinn Garðar gefur 500.000 kr.
Félagar úr Rótarýklúbbnum Görðum , Jón Guðmundsson t.v. og Kristján Þorsteinsson forseti klúbbsins afhenda Jónasi Þ. Þórissyni framkvæmdastjóra Hjálparstarfsins framlagið .
Anna M. Þ. Ó. 18/5 2006
Fátækir arfleiddir - Hjálparstarfið fær 3,3 milljónir
Fanney Jónsdóttir fæddist 1914 og lifði tímana tvenna .
Hún missti ung móður sína og dreifðust systkinin þá til ættingja og vinafólks .
Fanney fór til hjónanna Margrétar Guðnadóttur og Sveins Jónssonar í Miðkoti í Fljótsdal .
Þar dvaldi hún til 12 ára aldurs við gott atlæti en flutti svo til Júlíu Jónasdóttur og Guðlaugs Ólafssonar að Guðnastöðum í Landeyjum .
Því fólki bast Fanney einnig tryggðarböndum sem vörðu alla ævi hennar .
Hún fór 18 ára að heiman en vegna berkla sem hún fékk aðeins 23 ára gömul hafði hún skerta starfsorku alla tíð .
Fanney lést 10. júní 2005 .
Hún hafði upplifað missi , ítrekaðan viðskilnað við fólk sem henni þótti vænt um og eftirköst berklanna .
Hún þekkti einnig tryggð og hlýju og vissi hve mikilvægt það var að standa ekki einn á báti .
Með því að ráðstafa eignum sínum til Hjálparstarfsins sá hún til þess að þeim yrði varið þar sem mest væri hægt að fá fyrir þær , þar sem neyðin væri brýn og enginn annar til hjálpar .
Anna M. Þ. Ó. 9/5 2006
Næringarríkur barnamatur til Eþíópíu
Rúmlega 500.000 kr. hefur verið varið til þess að kaupa nærringarríkan mat fyrir börn í Suður-Eþiópíu .
Sr. Helgi Hróbjartsson prestur íslenska söfnuðarins í Oslo vann þar um árabil .
Hann stjórnaði neyðaraðstoð í El Kere héraði fyrir tveimur árum sem Hjálparstarfið styrkti um 6 milljónir króna .
Helgi mun hafa umsjón með fjármununum nú .
Páskasöfnun fyrir Malaví komin í 8 milljónir
Neyðarbeiðni
Í október stóða Act / Alþjóðaneyðarhjálp kirkna fyrir endurmati á stöðunni í Malaví og komst að því að hungrið var útbreiddara og alvarlegra en þegar fyrsta beiðni ACT til aðila sinna var gefin út .
Beiðnin hefur því verið endurskoðuð og vantar 1,784.476 dollara upp á að fjármagna hana til fulls .
Heildarupphæðin er 3.862.486 dollarar en hún dreifist á 6 ACT-aðila sem starfa í landinu .
Hjálparstarfið hefur unnið með einum þeirra , Evangelical Lutheran Church Service / ACT , að þróunarmálum og mun söfnunarfé um páskana renna til þeirrar neyðaraðstoðar sem þau samtök veita , innan ramma ACT .
Beiðni ELDS / ACT hljóðar upp á 53 milljónir króna eða tæplega 700.000 dollara ( sem er hluti af heildarupphæðinni sem nefnd er að framan ) .
Ástandið verra en ætlað var
Til stóð að veita mataraðstoð á þeim svæðum sem ACT starfar á fram í mars 2006 vegna uppskerubrests 2005 .
Nú er ljóst að það mun ekki duga og neyðaraðstoð verður að halda áfram ef það á að vera hægt að tryggja að fólk taki uppskeruna ekki of snemma .
Ágætlega hefur rignt það sem af er þessu ári , en vegna þurrka undanfarin ár er fólk mjög illa í stakk búið til að takast á við erfiðelikana nú .
Ormafaraldur og flóð hafa geysað og mikill hiti á daginn , yfir 36° , hefur haft áhrif á frjósemi dýranna .
Verð á matvælum hefur hækkað mikið .
Allt hefur þetta gert aðstæður erfiðari .
Stjórnvöld hafa brugðist við þessu með því að niðurgreiða maís-fræ og áburð og gefið verst settu fjölskyldunum úttektarmiða á það .
Margar þeirra hafa þó selt miðana til að kaupa mat .
4.400 heimili fá aðstoð fram í júlí
Evangelical Lutheran Church Service / ACT , samstarfsaðili Hjálparstarfsins , vinnur að neyðaraðstoð í þremur héruðum ; Karonga , Chikwawa og Phalombe .
Þar er markmiðið að veita 4.400 heimilum aðstoð og jafnmörgum börnum yngri en 5 ára sem þjást af mikilli vannæringu .
Mæður með börn á brjósti fá einnig viðbótarnæringu .
Unnið er , og verður , að því að byggja jarðræktina upp aftur með því að dreifa mismunandi tegundum til sáningar , útvega áhöld og skepnur .
Þessi aðstoð er veitt í mánaðarlegum skömmtum í mars , apríl , maí , júní og júlí .
Einnig eru á tímabilinu haldin námskeið fyrir bændur til þess að nýta sem best aðstoð og aðstæður til að ná vetraruppskeru .
Símenntunarnámskeið fyrir starfsfólk ELDS er haldið á sviði neyðaraðstoðar með tilliti til kynjajafnréttis , mannréttinda , HIV / alnæmisvandans og umhverfisverndar en það eru gegnum gangandi þættir í öllu starfi ELDS .
Aðstoðinni er skipt í tvo fasa , neyðarfasa og eftirfylgni .
Neyðaraðstoðin miðast við apríl - júlí 2006 og viðfangsefni í eftirfylgni dreifast einnig á þetta tímabil , misjafnt eftir héruðum og viðfangsefni .
Mataraðstoðin í hverjum mánuði felur í sér : 50 kg af maís
10 kg af næringarbættu mjöli fyrir ung börn
2,5 líter af matarolíu á hvert barn í fjölskyldunni
Aðgerðir til að efla ræktun
Fólkinu er kynnt verkefnið og það virkjað til þáttttöku .
Komið á fót fleiri jarðræktarnefndum í þorpunum ( Village Crop Monitoring committee ) en þegar starfa , til að auka getu þeirra til að taka á vandanum .
Útvega fjölskyldum í markhópi áhöld , fræ ofl. til þess að koma af stað ræktun fyrir vetraruppskeru .
Námskeið í jarðrækt einkum það sem snertir vetrarrækt .
Aðgerðir til að auka fjölbreytni í skepnuhaldi
Fólkinu er kynnt verkefnið og það virkjað til þáttttöku .
Koma á fót fleiri nefndum í þorpunum ( Village Livestock Committee ) sem fjalla um skepnuhald , en þegar starfa , til að auka getu þeirra til að taka á vandanum .
Deila út til smærri hópa , 200 geitum og 20 kynbættum geitum til að auka afurðir skepnanna .
Deila út til hópa 2.000 akurhænum og 2.000 hænum .
Námskeið til að kenna og þjálfa bændur í meðferð skepna og tvinna not sem hægt er að hafa af þeim við aðgerðir í ræktunarmálum .
Námskeið / færni
Öll námskeið og kennsla taka mið af jafnrétti kynja , mannréttindum , HIV-alnæmivandanum og umhverfisvernd .
Útvega leiðbeinendur og velja efni til hverrar tegundar námskeiða og staðsetja þau .
Halda námskeið í að tryggja fæðuöryggi - vetrarræktun .
Halda námskeið um skepnuhald .
Átta ACT-aðilar styðja þessa áætlun ELDS í Malaví , þar á meðal Hjálparstarf kirkjunnar .
Anna M. Þ. Ó. 3/4 2006
Ályktað á fulltrúaráðsfundi
Ályktun um skattlagningu á neyðarhjálp og stuðning við innanlandsaðstoð
Fundur fulltrúaráðs Hjálparstarfs kirkjunnar , haldinn í Grindavíkurkirkju laugardaginn 11. mars 2006 , fer fram á endurgreiðslu á þeim tveim milljónum króna sem teknar voru í ríkissjóð af 10 milljóna króna framlagi almennings til neyðaraðstoðar í Pakistan .
Framlagsins var aflað með sölu á geisladiskinum Hjálpum þeim .
Allir sem lögðu hönd á plóg , laga- og textahöfundar , listamenn , tæknimenn , söluaðilar og frumkvöðlar , gáfu vinnu sína og enginn virðisauki myndaðist annar en sá góði hugur sem fylgdi verkinu og stuðningur almennings .
Engin rök eru því fyrir því að ríkið skattleggi þessa neyðaraðstoð .
Í þessu sambandi þykir fundi fulltrúaráðs rétt að vekja athygli á að Hjálparstarf kirkjunnar fékk ekki framlög úr neyðarsjóði ríkisstjórnarinnar vegna hamfaranna í Pakistan , enda þótt Alþjóðnaneyðarhjálp kirkna / ACT , hafi haft sérstakt forystuhlutverk á svæðinu að þessu sinni .
Á sama fundi hörmuðu fulltrúar þá ákvörðun Alþingis að svipta Hjálparstarf kirkjunnar styrk til innanlandsaðstoðar , sem sérstök áhersla hefur verið lögð á að byggja upp á faglegan og ábyrgan hátt í góðu samstarfið við opinbera aðila , í því skyni að aðstoða einstaklinga og fjölskyldur til sjálfshjálpar .
Fulltrúaráðsfundurinn bendir á að annarsstaðar á Norðurlöndum eru stjórnvöld í víðtæku samstarfi við systursamtök Hjálparstarfs kirkjunnar en þau eru , eins og Hjálparstarfið , aðilar að Alþjóðaneyðarhjálp kirkna / ACT og þróunarsamvinnu Lútherska heimssambandsins ( Lutheran World Federation / LWF ) sem eru að störfum meðal fátækra og hrjáðra um allan heim .
Anna M. Þ. Ó. 13/3 2006
Þúsundir flýja ofbeldi í Suður-Darfúr
Leiðtogar fólksins segja það vilja snúa heim en segja alþjóðlega friðargæslusveit skilyrði fyrir því að það geti gerst .
Fólkið er felmtri slegið .
ACT Alþjóðaneyðarhjálp kirkna er leiðandi hjálparstofnun á svæðinu , í félagi við Caritas , hjálparstarf kaþólsku kirkjunnar .
ACT-Caritas hefur metið ástandið og er að deila út neyðargögnum og koma skipulagi á svæðið .
Fólk hefur fengið teppi , dýnur og vatnsdunka , verið er að tryggja að fólk hafi nægan aðgang að vatni og unnið er að því að koma á fót hreinlætisaðstöðu til þess að koma í veg fyrir að sjúkdómar breiðist út .
Flóttinn frá Mershing hófst 25. janúar þegar byssumenn ruddust inn í flóttamannabúðirnar Kele í nágrenninu .
Leiðtogar fólksins sögðu lögreglu hafa hjálpað árásarliðinu að flytja stolið góss út í bíla og fylgt þeim út fyrir bæjarmörk .
Næstu daga bárust fréttir af árásum á fleiri búðir m.a. í Silo , Tege og Um Gozein og fréttir bárust af því að maður sem hafði átt gull og neitað að afhenda það hafi verið skotinn til bana .
Þann 26. gerðu byssumenn árás á Tom Kittir-búðirnar , riðu hestum og kameldýrum , skjótandi af Kalashnikov rifflum , rænandi búðir .
Fréttir bárust af því að þeir hefðu einnig ráðist á markaðinn í Mershing , rifið upp hurðir og bása með hömrum .
Fólk flúði í ofboði en hvorki lögregla né friðargæsluliðar Einingarsamtaka Afríku , sem hefur bækistöðvar í 80 km fjarlægð gátu stillt til friðar .
ACT ásamt tveimur öðrum hjálparstofnunum gerðu Einingarsamtökunum og höfuðstöðvum Sameinuðu þjóðanna í Nyala viðvart .
ACT rekur búðir , skóla og heilsugæslu í þessum búðum .
Einnig berast þaðan góðar fregnir , einstæð móðir með illa vannært barn sitt fékk aðhlynningu fyrir barnið og var sjálfri komið í skóla ACT til að læra að lesa .
ACT hefur unnið að því að fólk hafi eitthvað að gera í búðunum , m.a. skipulagt hópa þar sem lesið er úr Kóraninum , athöfn sem fólk þekkir og veitir öryggi .
Einingarsamtök Afríku sendu teymi á svæðið og lofuðu auknum herafla , en það hefur ekki orðið .
Seinna sögðu þeir ACT að þeir hefðu ekki getað farið aftur því lögreglan var ekki tilbúin til þess að veita þeim vernd , sem er skilyrði fyrir störfum Einingarsamtaka Afríku .
Stjórnvöld í Súdan hafa heimsótt svæðið og vilja að fólk snúi aftur heim .
Þau segjast geta útvegað lögreglumenn innan viku sem í samvinnu við liðsafla frá
Anna M. Þ. Ó. 2/2 2006 .
Illmennska Holbergs er meðfædd og vandkvæðum bundið að hafa hemil á slíkum brotamönnum með hefðbundnum refsiviðurlögum .
Eina lausnin er útilokun eða aftaka .
Að sumu leyti líkist Holberg þeirri mynd sem líffræðilega sinnaðir afbrotafræðingar drógu upp af brotamönnum í lok 19. aldar .
Afbrot eru arfgengt fyrirbæri og sumir brotamenn eru « fæddir afbrotamenn » .
Í ákveðnum tilfellum er í raun ekkert hægt að gera í málum þeirra nema taka þá úr umferð eða einfaldlega af lífi ( sjá til dæmis Garofalo , 1914 ) .
Erfðafræðilegar rannsóknir nútímans á til dæmis ofbeldishneigð eiga sér einnig samsvörun í nálgun af þessu tagi ( Reid , 2006 ) .
Mörkin milli brotamanna og annarra eru þó oft ekki svona skörp í veruleikanum og munurinn getur stundum verið óþægilega lítill .
Í sagnaheiminum og sums staðar í vísindaheiminum er munurinn þó alveg skýr .
Heiðvirðir borgarar eru allt annarrar tegundar en brotamenn .
Eðli dópsalans Eiturlyfjasalinn er ekki fjarri myndinni af brotamanninum sem lýst er hér að framan og birtist í sumum bóka Arnaldar .
Herbert dópsali í Dauðarósum er samviskulaus fantur .
Útlendur í háttum enda koma fíkniefnin erlendis frá .
Eiturlyfin ógna æsku landsins og þar með framtíð þjóðarinnar .
Herbert er alþjóðlegur glæpon , slettir mikið amerísku ( motherfukker man ) og lifir menningarsnauðu lífi .
Hann býr í stóru einbýlishúsi í Breiðholti þar sem allt er óklárað .
Ekki eins og heimili eru flest .
Herbert stjórnar fíkniefnamarkaðnum á Íslandi með harðri hendi og hefur heilalaus heljarmenni sér við hlið .
Honum stendur á sama um hverjum hann selur efnin og hvaða áhrif þau hafa á viðkomandi .
Rannsóknir á þeim sem selja fíkniefni sýna að þeir eru af margvíslegu tagi ( Coomber , 2006 ) .
Þeir starfa ýmist einir eða í nánu samstarfi við aðra .
Oft eru fíkniefnasalar einstaklingar sem jafnframt eru í neyslu og nota andvirði sölunnar til áframhaldandi neyslu og framfærslu .
Stundum snúast hlutverkin við og salinn verður kaupandi að efnum neytandans .
Ætíð er starfað í skúmaskotum samfélagsins því athæfið er refsivert .
Kaupendur efnanna kæra ekki glæpinn , enda sér fíkniefnasalinn um að útvega þá vöru sem sóst er eftir , og ef hann er svikinn í viðskiptum getur hann ekki leitað til neytendasamtaka , innheimtustofnana eða lögreglu til að fá hlut sinn réttan .
Eðli málsins samkvæmt bjóða undirheimarnir ekki upp á aðrar lausnir en hótanir um ofbeldi og beitingu þess ef allt um þrýtur .
Þó kæmi það okkur vafalítið á óvart hversu líkir margir fíkniefnasalar og fíkniefnaneytendur eru venjulegum borgurum - við myndum varla þekkja marga þeirra úti á götu .
En í persónusköpun bókmenntanna er ólíkt skemmtilegra að hafa karakterana litríka , ekki síst í veröld glæpa .
Áhugaverður þráður fléttast oft inn í myndina af dópsalanum eins og öðrum afbrotum .
Einhver fínn og virtur toppmaður í samfélaginu er talinn ráða yfir dópmarkaðnum , hann fjármagni kaupin og komi öllu af stað .
Herbert er nokkurs konar framkvæmdaaðili eða leppur toppmannsins en þó orðinn dálítið sjálfstæður og ráðríkur .
Ekki tekst að sanna neitt á toppmennina , jafnvel þótt lögreglan viti allt um þá .
Þeir sleppa því undan réttvísinni í lok bókarinnar enda vitum við að aldrei er skortur á efnum á dópmarkaðnum .
Eðli eiturlyfjaneytandans Fórnarlömb fíkniefna eru sömuleiðis samlitur hópur .
Nefna má Birtu í Dauðarósum og Evu Lind dóttur Erlendar rannsóknarlögreglu , aðalpersónunnar í sögum Arnaldar .
Ungum saklausum konum , dætrum og fjallkonum Íslands , er lýst sem algerlega viljalausum fórnarlömbum efnanna og dópsalanna og eiga sér ekki viðreisnar von .
Þær eru svo gott sem dauðadæmdar .
Eva Lind er til dæmis höfð í dauðadái vegna eiturlyfjaneyslu í gegnum alla í sögunni Grafarþögn .
Slíkar persónur eru vissulega til í veruleikanum en neytendur fíkniefna eru þó af ýmsu tagi .
Þeir breytast fæstir í viljalaus verkfæri um leið og efnin eru prófuð , ekki einu sinni við fyrstu notkun sterkra efna á borð við heróín og krakk eins og gjarnan er haldið fram í sögunum ; ekki frekar en alkóhólistar um leið og fyrsti sopinn er tekinn .
Þessi ímynd fíkniefnaneytandans er þó óneitanlega spennandi efni í skáldsögu og fellur ákaflega vel að þeirri mynd sem oft er dregin upp af því hve svæsinn fíkniefnavandinn er .
Neysla vímuefna byrjar þó yfirleitt við ákveðnar félagslegar aðstæður og einstaklingurinn hefur ætíð eitthvað val sem ekki má vanmeta .
En áhættan er vissulega til staðar og fíknin er raunverulegt vandamál .
Eðli leynilögreglunnar Alþjóðleg staðalmynd leynilögreglunnar er af klárum karli eins og Sherlock Holmes eða James Bond sem leysir ráðgátuna með kænsku sinni og snerpu .
Brotamanninum er í lokin komið í hendur réttvísinnar , þar sem hann fær makleg málagjöld .
Þar með eru sakamálin leyst , sem gerist ekki alltaf í veruleikanum , enda klént að enda bók eða bíómynd með öðrum hætti .
Við værum illa svikin ef glæpamaðurinn valsaði um laus í lok bókarinnar eða bíómyndarinnar .
Verk Arnaldar fylgja þessari formúlu nokkurn veginn nema að Erlendur rannsóknarlögregla er ekki alveg jafnklár og Bond eða Sherlock Holmes .
Hann er miklu líkari okkur hinum , með sín vandamál og búksorgir .
Skandinavískt raunsæi svífur yfir vötnunum .
Erlendur er ekki ósvipaður Beck hinum sænska sem leysir málið á sinn hæga en markvissa hátt .
Hinn seki hlýtur makleg málagjöld þótt ekki takist alltaf að rekja brotin upp í efstu þrep samfélagsins , þar sem þau eru stundum talin eiga heima .
Gott dæmi um þetta er Kalmann í Dauðarósum sem lögreglunni tekst ekki að klófesta í lokin , nafnið sjálft vekur líka ákveðin hughrif um hvers konar manneskju er að ræða .
Kalmann er umsvifamikill kaupsýslumaður sem hófst til metorða gegnum glæpastarfsemi og beitir vafasömum aðferðum til að fá sitt fram í viðskiptum .
Í bandarískum glæpasögum hefur á síðari árum komið fram ný tegund lögreglu sem er örlítið til hliðar við hina gegnheiðarlegu lögreglu sem fylgir reglum réttvísinnar í glímu sinni við afbrotin .
Glæpamaðurinn er þrjótur og illmenni en réttarkerfið er svo meingallað að stundum neyðist lögreglan til að taka málin í sínar hendur .
Oft er því lokabaráttunni um réttvísina stillt upp sem uppgjöri tveggja aðila og ósjaldan þarf lögreglan að beita fantabrögðum til að ná fram einhverju réttlæti .
Erlendur er ekki af þessari tegund þó að finna megi undantekningar þar sem hann þjarmar að eiturlyfjaþrjótum eða handbendum þeirra , enda dóttir hans í greipum þeirra .
Ekkert hefði hvort sem er verið hægt að sanna á kauða eða það tekið alltof langan tíma og því eina ráðið að taka réttvísina í sínar hendur .
Rambo-ímyndin passar ekki við Erlend en þegar honum er nóg boðið stekkur hann inn í þessa hetjumynd og lesendur verða um leið sáttir við sinn mann , hann lætur ekki bjóða sér hvað sem er .
Það er töggur í Erlendi þrátt fyrir allt , þótt hann fylgi allajafna settum reglum embættis síns af mikilli yfirvegun .
Lokaorð Bókmenntaverk verða að fylgja lögmálum sögunnar og það á við um verk Arnaldar Indriðasonar eins og önnur skáldverk .
Skapaðar eru sterkar og skýrar persónur sem felldar eru inn í sögulega framvindu .
Staðalmyndir virðast óhjákvæmilegur fylgifiskur lykilskáldsagna og glæpabókmennta .
Áhugavert er þó hve Arnaldi tekst á sannfærandi hátt að búa til lifandi persónur og aðstæður í íslensku þjóðlífi sem hafa yfir sér sterkan blæ raunsæis og trúverðugleika .
Lífið sjálft er þó margbreytilegt og lygilegra en nokkur skáldsaga .
Sagnabrunnur veruleikans er nánast óendanlegur og býður örugglega upp á nýjar og æsilegar sögur í framtíðinni .
Lesendur bíða spenntir .
V. Blaðagreinar , viðtöl og almenn umfjöllun
17 .
Ofbeldið kom ekki til landsins með fíkniefnunum 1 UNDANFARNA MÁNUÐI HAFA glæpa- og dómsmál verið mjög í sviðsljósinu hér á landi .
Að minnsta kosti fjögur manndráp hafa verið framin á síðasta ári og stór fíkniefnamál komið upp , svo ekki sé minnst á umdeilda dóma í nauðgunar- og sifjaspellsmálum .
Helgi Gunnlaugsson er dósent í félagsfræði við Háskóla Íslands og er með doktorspróf frá Missouriháskóla í Bandaríkjunum þar sem hann lagði sérstaka áherslu á afbrotafræði .
Helgi er nýbúinn að gefa út tvær bækur um afbrot á Íslandi .
Önnur þeirra heitir Afbrot og Íslendingar og er gefin út af Háskólaútgáfunni .
Hin er skrifuð af Helga og John F. Galliher og heitir Wayward Icelanders : Punishment , Boundary Maintenance and the Creation of Crime og er gefin út í Bandaríkjunum af The University of Wisconsin Press .
Í íslensku bókinni er meðal annars fjallað um viðhorf Íslendinga til afbrota , vímuefni og afbrot , konur og afbrot og fjölmiðla og ofbeldi svo eitthvað sé nefnt .
Í Wayward Icelanders er meðal annars fjallað um kynferðisbrot á Íslandi og laga- og dómsumhverfi .
Nú er líka hægt að nauðga körlum Helgi segir að málsmeðferð nauðgunarmála þyrnum stráða hér á landi .
« Þolendur hafa átt erfitt með að leita réttar síns innan réttarkerfisins sem einkennist meðal annars af því að tiltölulega lítill hluti af þeim málum sem er kærður endar með dómi yfir þeim brotlega .
Brottfall verður á leiðinni frá lögreglu til ákæruvalds og frá saksóknara til dómara .
Þriðjungur nauðgunarmála endar með dómi yfir meintum brotamanni .
Þetta hefur lítið breyst þrátt fyrir lög sem sett voru árið 1992 og áttu að bæta stöðu þolenda kynferðisbrota .
Ástandið virtist batna fyrst en gekk svo til baka .
Kröfur um sönnunarbyrði , ásetning brotamanns og fleira eru mjög þungar og torvelt virðist vera að sýna fram á sekt í þessum málaflokki .
Ekki er ólíklegt að fólk geri sér grein fyrir þeirri erfiðu göngu sem framundan er í réttarkerfinu í nauðgunarmálum og hætti einfaldlega við þess vegna .
Þetta er ekki einstakt hér á landi heldur er vandamálið alþjóðlegt .
Við getum þó án þess að draga úr réttarríkinu gert betur .
Eins og áður sagði reyndum við árið 1992 að gera ýmsar lagaúrbætur , auðvelda framgang mála af þessu tagi , byggja upp neyðarmóttöku og breyta lögum um hvað fælist í nauðgun .
Dómari hefur nú meira svigrúm til að meta hvað sé nauðgun og hvað ekki .
Kyn brotaþola var einnig tekið út .
Áður var einungis hægt að nauðga konu .
Fyrir 1992 var samkvæmt skilgreiningu ekki hægt að nauðga karlmanni .
Fella varð athæfið undir árás eða líkamsárás með kynferðislegu ívafi , en ekki undir nauðgunarákvæðið .
Þolendur í þessum málum eiga samt sem áður enn erfitt með að ná fram rétti sínum .
Meintir gerendur í málum af þessu tagi segja oft sem svo að þeir hafi ekki ætlað að nauðga heldur aðeins að hafa samræði við þolandann og talið að hið sama ætti við um hann og því ekki tekið mótþróann alvarlega ef hann var þá á annað borð til staðar .
Auðveldast er að reka mál í réttarkerfinu þar sem ókunnur gerandi ræðst á og nauðgar konu .
Það virðist falla vel að staðalmynd samfélagsins um hvað nauðgun sé .
Mál af því tagi renna hindrunarlaust í gegn og fordæmingin á brotinu er mikil .
Svokallaðar kunningjanauðganir eru þó mun algengari og einnig nauðganir eftir að fólk hefur kynnst á veitinga- eða skemmtistöðum .
Í slíkum tilvikum er konan iðulega tortryggð og réttarstaða hennar ekki tekin alvarlega .
Helmingur þolenda kærir Samkvæmt rannsóknum Helga hafa viðhorf Íslendinga til kynferðisbrota breyst á síðustu árum .
Árið 1989 gerði hann fyrstu viðhorfsmælinguna og þá kom í ljós að fjórðungur Íslendinga taldi kynferðisbrot alvarlegustu glæpina .
« Þetta var ein af ástæðunum fyrir því að ég fór að skoða kynferðisbrotin sérstaklega .
Það ár kom út skýrsla nauðgunarmálanefndar sem fól í sér gagnrýni á íslenskt réttarkerfi og tillögur til úrbóta .
Almenn umfjöllun um kynferðisbrot var mikil í samfélaginu árið 1988-1989 .
Þann vetur var meðal annars sýnd heimildarmynd á Stöð 2 um kynferðisbrot gegn börnum og sifjaspell sem vakti mikið umtal .
Í kjölfarið fór af stað mikil umræða um hvernig kynferðisbrot væru meðhöndluð í réttarkerfinu .
Í þeim viðhorfsmælingum sem ég gerði 1994 og 1997 dró hins vegar úr áhyggjum af þessum málum .
Færri töldu kynferðisbrot alvarlegustu afbrotin á Íslandi .
Árið 1994 var hlutfallið 21% en 1997 var það komið niður í 12% .
Á síðustu 6-7 árum 20. aldar leituðu að jafnaði um 600 einstaklingar til Neyðarmóttökunnar eða um eitt hundrað á ári .
Það sem stingur í augu er að einungis um helmingur þeirra kærir brotin .
Hinn helmingurinn telur að sér hafi verið nauðgað eða brotið á sér kynferðislega en kærir ekki .
Hin opinbera málsmeðferð hefur örugglega eitthvað með þessa fyrirstöðu að gera en einnig ótti við samfélagslega stimplun og vandlætingu sem oft fylgir brotum af þessu tagi . »
Misjöfn sönnunarbyrði Í bókinni Wayward Icelanders , sem kom út í Bandaríkjunum árið 2000 , fjalla höfundar meðal annars um málsmeðferð fíkniefnabrota og kynferðisbrota .
Í málsmeðferð fíkniefnabrota er allt annað uppi á teningnum en þegar um kynferðisbrot er að ræða .
« Fíkniefnamál ganga að jafnaði mun greiðlegar í gegnum kerfið .
Þar virðast lagaleg atriði eins og sönnunarbyrði ekki vefjast eins mikið fyrir mönnum og sakfelling virðist auðveldari .
Athyglisvert er að bera saman þessa tvo brotaflokka .
Sýknudómar eru tiltölulega fátíðir í fíkniefnamálum , fjölmargir eru handteknir fyrir vörslu fíkniefna og dómsáttir tíðar .
Margvíslegum aðferðum er beitt til að uppræta fíkniefnin .
Tilgangurinn virðist helga meðalið og þegar verið er að klófesta málsaðila og ná efnunum virðast formsatriði ekki vefjast eins fyrir mönnum .
Við erum að berjast við óvin þjóðarinnar númer eitt og því fjölmargt leyfilegt í baráttunni , til dæmis notkun tálbeitu , uppljóstrara , húsleitir jafnvel án heimildar , líkamsleitir og þefandi hundar .
Við erum hins vegar mun formfastari og varkárari í kynferðisbrotamálum .
Ef minnsti vafi leikur á að viðkomandi sé sekur er úrskurðað honum í vil . »
Á jaðrinum Helgi segir að við skoðun á gögnum um þá sem dæmdir eru fyrir nauðgun komi í ljós að þeir komi gjarnan úr neðri lögum samfélagsins .
« Ef málin eru skoðuð í heild kemur hins vegar í ljós að kynferðisbrotamenn geta verið af öllu tagi og komið úr ólíkum þjóðfélagshópum .
Ef skoðaðar eru tölur yfir fíkniefnaneyslu framhaldsskólanema sjáum við heldur ekki að eitthvert félagslegt mynstur skýri það hverjir prófi hin ýmsu efni og hverjir ekki .
Neyslan er þó almennt mun útbreiddari meðal yngra fólks en mun minna áberandi meðal eldra fólks .
Fíkniefnaneysla sem endar með misnotkun , sérstaklega neysla harðari efni , er þó algengari hjá jaðarhópunum sem standa höllum fæti í félagslegu og efnahagslegu tilliti .
Brugðið er á ýmis ráð til að fjármagna neysluna , flytja þau inn , selja og svo framvegis .
Sambandið er þó ekki alveg einhlítt enda fer fíkn ekki í manngreinarálit eins og sést á áfengisvandanum .
Mörg dæmi eru um fólk sem misnotar öll efni en er með heilsteyptan félags- og efnahagslegan bakgrunn .
Almennt er þó misnotkunin verst í jaðarhópum samfélagsins .
Í fíkniefnamálum , eins og þau koma fram í skýrslum lögreglu , eru það fyrst og fremst jaðarhópar , atvinnulausir og ófaglærðir , sem falla í brotahópinn .
Um þetta samhengi vitna einnig fjölmargar erlendar rannsóknir .
Ef félagslegt mynstur þessara brotahópa er skoðað eru þeir sem dæmdir eru fyrir nauðgun ekki órafjarri þessum hópi .
Ef afdrif málanna í kerfinu eru skoðuð kemur einnig ákveðið mynstur í ljós .
Þau mál sem helst renna í gegn og enda með sakfellingu eru oftar en ekki mál þar sem miklu ofbeldi hefur verið beitt , notkun vímuefna er mikil og tengsl geranda og þolanda eru ókunn eða lítil sem engin .
Þetta eru mál sem virðast eiga greiðari leið í gegnum kerfið og þolendur fá auk þess meiri samúð almennings .
Þá er samúðin öll með þolandanum og fordæming á gerandanum alger .
Ef fólk þekkist og hefur ef til vill verið saman fyrr um kvöldið og fer í partí eða í heimahús þar sem nauðgun á sér stað er samúðin með þolandanum oft miklu minni og rétturinn til að segja nei virðist jafnvel hverfa : « Þú getur bara sjálfri þér um kennt ...
af hverju varstu að ... » »
Hvað gerir fíkniefni ólögleg ?
Nokkur ár eru síðan Marion Barry , borgarstjóri Washingtonborgar í Bandaríkjunum , var tekinn fastur fyrir neyslu fíkniefna .
Helgi segir að erlendis þekkist mismunun í því hvernig tekið sé á málum og fræga fólkið sé oft tekið allt öðrum og mýkri tökum en það sem kemur úr fátækrahverfunum .
« Hér á landi hefur meðferðarleiðin verið greið og þar hafa menn getað leitað sér skjóls og lækninga án þess að lögreglan mæti með handjárnin .
Réttarfarsleiðin hefur fyrst og fremst verið farin við upprætingu innflutnings , sölu og vörslu þessara efna .
Það sem gerir fíkniefnaflokkinn áhugaverðan öðrum fremur er ekki síst flokkun fíkniefna í lögleg og ólögleg efni og hvernig skilgreiningin er réttlætt .
Rannsóknir á kannabisefnum , sem eru ólögleg , hafa sýnt að þau eru óneitanlega skaðleg en þó ekki skaðlegri en tóbak og áfengi .
Og hvers vegna erum við þá með refsilög gegn þessum efnum en ekki gegn hinum ?
Mikill ótti við þessi ólöglegu efni á sér vissulega sögulegar skýringar .
Þau eru tiltölulega ný í okkar heimshluta , aðeins örfáir áratugir eru síðan farið var að nota þau í samfélagi okkar en margar aldir eru síðan tóbak og áfengi náðu fótfestu í samfélaginu .
Fíkniefni og notkun þeirra tengist líka valdalitlum minnihlutahópum og ungu fólki í meira mæli en öðrum og sum efnanna geta sannarlega verið hættuleg .
Efnin hafa ekki fest sig í sessi meðal ráðandi stétta en ekki er ólíklegt að ef það gerist muni afstaðan breytast .
Til lengri tíma litið er þó líklegt að fíkniefnalöggjöfin breytist í frjálsræðisátt og að einstaklingar verði látnir bera meiri ábyrgð á eigin lífi og heilsu .
Nú er afstaðan þó mjög skýr : fíkniefnaneysla er talin alvarlegasta vandamál sem tengist afbrotum á Íslandi . »
Fíkniefnin eru blóraböggull Rúmur helmingur Íslendinga taldi árið 1994 að vímuefni væru helsta ástæða þess að fólk leiddist út í afbrot og ofbeldi og 1997 var hlutfallið komið yfir 60 prósent .
« Fjölmiðlar beina kastljósinu á vímuefnin og almenningur og stjórnmálamenn líka .
Það virðist vera samhljómur í þjóðarsálinni um að fíkniefnin séu upphaf og endir alls ills á Íslandi .
Ég er á þeirri skoðun að í stað þess að kalla okkur öll til ábyrgðar og líta á breytta samfélagsmynd sem rót vandans séu fíkniefnin gerð að blóraböggli .
Við búum í borgarsamfélagi þar sem mikið er um ópersónuleg samskipti og neysluhyggjan taumlaus .
Við lifum í allsnægtasamfélagi með ótal nýjum leiðum til auðgunarbrota , höfum samskipti við sífellt fleiri á hverjum degi en þekkjum mun færri .
Fyrr á 20. öld þekktum við meira og minna alla sem við höfðum samskipti við .
Óttinn við ókunnuga og hið ókunnuga virðist alltaf vera til staðar .
Það er munur á því að vera barinn af einhverjum sem maður þekkir mjög vel eða af einhverjum sem maður þekkir ekki neitt .
Ef maður þekkir hann vel aukast líkurnar á persónulegri lausn málsins en ef maður þekkir hann ekki verður maður óttaslegnari og málið formlegra .
Samfélagslegar forsendur eru breyttar og Ísland hefur einnig opnast mjög gagnvart umheiminum .
Það kemur meðal annars fram í alþjóðlegum tískustraumum , tónlist og menningu en einnig í því að fíkniefni streyma til landsins .
Íslendingar einblína eftir sem áður á fíkniefnin og telja þau upphaf og endi allrar ógæfu í samfélaginu en ekki samfélagslegar breytingar .
Annað sem styður þá skoðun að fíkniefni séu gerð að blóraböggli er að vímuefnaneysla , hvort sem það er áfengi eða önnur fíkniefni , tíðkast ekki eingöngu meðal afbrotamanna .
Allir þjóðfélagshópar neyta áfengis og því mikil einföldun að segja að vímuefnaneysla sé orsök alls ills .
Afbrot tengjast iðulega vímuefnaneyslu en hún getur ekki verið eina skýringin vegna þess að neyslan er mun útbreiddari í öllu þjóðfélaginu .
Margir neyta fíkniefna en berja ekki á náunganum úti á götu , misnota engan kynferðislega , brjótast ekki inn og svona mætti lengi telja .
Þeir eru miklu fleiri sem nota áfengi og fíkniefni og eru löghlýðnir að öðru leyti en þeir sem beita ofbeldi og fremja önnur brot .
Tilteknir félagshópar tengjast öllum þessum brotum og óneitanlega neyta þeir áfengis og mjög oft fíkniefna líka en það getur ekki verið eina skýringin .
Einhverjar aðrar skýringar hljóta líka að vera á því hvers vegna þessir einstaklingar brjóta af sér .
Líklega gerum við of lítið af því að skoða félagslegt umhverfi síbrotamanna .
Við verðum að huga að fleiri þáttum í stað þess að einblína á fíkniefnin .
Ef við upprættum fíkniefnin myndu þá afbrot hverfa eins og dögg fyrir sólu ?
Því miður er sambandið ekki alveg svo einfalt .
Afbrot og ofbeldi komu ekki með fíkniefnum til landsins heldur hafa þau ætíð verið til staðar .
Við höfum stundum tilhneigingu til að einfalda hlutina of mikið .
Vandi afbrotamanna hefst iðulega löngu áður en þeir fara að neyta fíkniefna , áfengis og annarra vímuefna .
Við eigum við margvíslega persónulega og félagslega erfiðleika að stríða , erfiðleika sem tengjast fjölskyldu , búsetu og efnahag auk náms- og hegðunarvandkvæða sem byrja áður en menn leiðast út í neyslu vímuefna og afbrot .
Vandinn verður þó óneitanlega djúpstæðari og erfiðari viðfangs við neyslu efnanna og engin ástæða til að draga úr því . »
Ofbeldi og fjölmiðlar Helgi minnir á að fyrir löngu hafi verið talað um skelfileg áhrif Tomma og Jenna á ungdóminn , hvernig hann yrði firrtur og ofbeldishneigður af því að horfa á ofbeldisfull átök kattarins að músinni .
Árin liðu þó án þess að börnin biðu stóran skaða af .
« Ofbeldi á sér margvíslegar skýringar og birtingarmyndir .
Þar eru fjölmiðlar einn áhrifaþáttur af mörgum en þeir eru þó ekki sá þýðingarmesti .
Bakgrunnur þeirra sem beita ofbeldi er miklu veigameiri .
Meðal síbrotaeinstaklinga er bakgrunnur iðulega annar en þeirra sem beita ekki ofbeldi í sama mæli .
Hugsanlega tekur þessi hópur sér ofbeldisefni frekar til fyrirmyndar en aðrir .
Tengslin eru flókin en þó er hægt að rekja þau .
Rannsóknir hafa sýnt að ofbeldisefni getur haft áhrif á mjög unga áhorfendur , sérstaklega börn yngri en tíu ára .
Líkurnar á því aukist að þessir einstaklingar beiti meira ofbeldi síðar á ævinni en aðrir .
Hins vegar ber að íhuga hvaða ungmenni yngri en tíu ára horfi mikið á ofbeldisefni .
Hvers konar eftirlit er haft með þessum börnum og hvert er þeirra félagslega bakland ?
Ég hef meiri áhuga á þeirri hliðinni .
Hið félagslega landslag skiptir mestu máli .
Ef það er traust hef ég ekki miklar áhyggjur af ofbeldi í fjölmiðlum .
Ef fjölmiðlar og tölvuleikir eru hins vegar eina fyrirmynd og dægradvöl barna er það sannarlega varhugavert og áhyggjuefni .
Ofbeldisefni hefur áhrif en er án vafa ekki þýðingarmesti þátturinn heldur verður að skoða tengslin í víðara samhengi . »
Klám og kynferðisofbeldi Ted Bundy er líkast til einn frægasti raðmorðingi sögunnar en hann myrti tugi ungra kvenna í kynferðislegum tilgangi .
Skömmu áður en hann var tekinn af lífi kom hann í viðtal hjá sjónvarpspredikara og sagði meðal annars að klám hefði ýtt honum út í þessa skelfilegu glæpi .
« Kynferðisbrotamenn eru skiljanlega stundum að réttlæta hegðun sína fyrir sjálfum sér og öðrum .
Það er erfitt að lifa með því að vera gerður uppvís að kynferðisbrotum gegn konum og börnum .
Margir brotamenn nefna oft klámefni í yfirheyrslum eða viðtölum til þess meðal annars að fá samúð annarra en þó aðallega til að öðlast skilning á eigin hegðan .
Skýringarnar eru þó vafalítið djúpstæðari .
Klámefnið getur ekki verið meginástæða þess að þeir frömdu brotin heldur er alveg eins hægt að líta á klám sem hentugt skálkaskjól til að réttlæta eða afsaka misgjörðirnar .
Langflestir borgarar hafa kynnst klámefni í einhverjum mæli en eru þó ekki kynferðisbrotamenn .
Líkt og með vímuefnin og ofbeldi í fjölmiðlum er ekki hægt að finna einn sökudólg þótt þægilegur og nærtækur sé .
Ofbeldi hverfur ekki þó að hætt verði að sýna það í fjölmiðlum og það myndi líkast til ekki minnka að neinu marki .
Ofbeldi var til á Íslandi áður en nútímafjölmiðlun kom til sögunnar .
Skýringarnar hljóta því að liggja annars staðar , þótt ofbeldisefni hafi vafalítið einhver áhrif .
Jafnframt verður að huga að öðrum þáttum og þá komum við aftur að hinum félagslega bakgrunni . »
Aðgát skal höfð « Við verðum að gæta vel að því að tengsl fullorðinna og ungmenna rofni ekki og gera okkur kleift að eyða meiri tíma með börnunum okkar og vinna með þeim að uppbyggilegu starfi og raunhæfum framtíðarmarkmiðum .
Við verðum að tryggja að skóla- , íþrótta- og félagsstarf þeirra sé uppbyggilegt .
Fjölskyldubönd sumra barna eru þó veik og lítið til að reiða sig á og þá reynir virkilega á samfélagsumgjörðina því þar leynast oft erfiðustu einstaklingarnir .
Einnig verður að gæta að því að bilið milli þjóðfélagshópa breikki ekki of mikið , félags- , efnahags- og menningarlega .
Það er almenn lexía afbrota- og félagsfræðinnar að eftir því sem bilið breikkar á milli þjóðfélagshópa megi búast við alvarlegri ofbeldis- og auðgunarbrotum í kjölfarið .
Þessir almennu þjóðfélagsþættir skipta mestu máli þegar kemur að tíðni og alvarleika afbrota í samfélaginu .
Ef við skoðum Ísland hvað þessa þætti snertir í alþjóðlegu samhengi held ég að okkur hafi tekist vel upp en við getum örugglega gert miklu betur .
Bilið milli þjóðfélagshópa hefur ekki verið jafnbreitt hér og til dæmis í Bretlandi og Bandaríkjunum .
Við göngum í sömu skóla , notum sömu heilsugæslu og hverfin eru ekki eins sundurgreind og víða erlendis .
Þessir þættir og fámennið hafa líkast til dregið úr tíðni alvarlegra afbrota á Íslandi .
En við verðum að halda vöku okkar og gera enn betur . »
18 .
Hvers vegna fremja konur færri afbrot en karlar ?
1 Í HUGUM FLESTRA er hinn dæmigerði glæpamaður karlkyns enda er sú raunin .
Rannsóknir og opinberar skýrslur sýna að konur eru aðeins um tíundi hluti þeirra sem fremja alvarlega glæpi .
En hvers vegna leiðast konur síður út í afbrot en karlar ?
Eru þær löghlýðnari en karlmenn eða er hægt að skýra muninn út frá ólíku eðli kynjanna og hlutverkum ?
Hvers konar glæpi fremja konur ?
Vikan tók hús á Helga Gunnlaugssyni afbrotafræðingi og prófessor í félagsfræði við Háskóla Íslands til þess að leita svara við þessum spurningum .
Afbrotafræði er ný sem sjálfstæð fræðigrein en á sér rætur í greinum eins og félagsfræði , lögfræði , sálfræði og náttúruvísindum .
Sem afbrotafræðingur hefur Helgi verið áberandi og virkur í umræðunni um glæpi hérlendis en hver skyldu vera helstu viðfangsefni þessarar fræðigreinar ?
« Í afbrotafræði er fjallað um veröld afbrota eins og nafnið gefur til kynna og eðli og umfang afbrota rannsakað en einnig hvernig best sé að taka á þeim . »
Afbrot kvenna eru tiltölulega nýtt viðfangsefni afbrotafræðinnar og það er raunar ekki fyrr en á síðasta aldarfjórðungi sem glæpsamlegt athæfi kvenna hefur orðið að sjálfstæðu rannsóknarefni fræðimanna .
Helgi segir skýringuna helgast bæði af því að konur hafi ekki verið eins áberandi á meðal glæpamanna og karlar og að fáar konur hafi lagt stund á afbrotafræði fram að þeim tíma .
« Talsverður munur er á bæði tíðni og eðli afbrota kvenna annars vegar og karla hins vegar , » segir Helgi .
« Konur fremja að jafnaði ekki nema um 10-20% af öllum afbrotum þegar skoðaðar eru opinberar afbrotaskýrslur en hlutfallið er reyndar svolítið breytilegt eftir brotaflokkum .
Mikill munur er einnig á eðli afbrota milli kynjanna .
Glæpsamlegt athæfi kvenna tengist yfirleitt minniháttar augðunarbrotum eins og ávísanafalsi , hnupli og þjófnaði , skjalafalsi eða lögbrotum án fórnarlamba eins og vændi og fíkniefnaneyslu .
Ofbeldisglæpir , meiri háttar auðgunarbrot og viðskipta- og pólitískir glæpir eru hins vegar flestir framdir af körlum .
Fangelsistölur eru mjög lýsandi fyrir þann mun sem er á glæpastarfsemi kynjanna en sem dæmi um það má nefna að hér á landi eru um 3-7 konur á hverjum tíma í fangelsi á móti rúmlega 100 körlum , » segir Helgi .
Réttarkerfið endurspeglar heimssýn karla Helgi segir að fram undir 1970 hafi flestar kenningar og rannsóknir í hefðbundinni afbrotafræði snúist um að skýra glæpi karla , einkum svokallaða strætisglæpi ungra karla úr lægri þjóðfélagsstéttum .
« Það er ef til vill ekkert undarlegt þegar horft er á ólíka tíðni og tegundir lögbrota eftir kyni .
Þegar konur fóru að leggja í auknum mæli stund á akademískt nám og þar á meðal afbrotafræði beindu þær kastljósinu eðlilega meira að konum í samfélaginu .
Þá var farið í ríkara mæli að rannsaka konur sem gerendur glæpa en ekki síður afbrot þar sem konur voru fórnarlömb eins og heimilisofbeldi og kynferðisglæpi . »
Helgi telur að það séu ekki síst rannsóknir á konum sem þolendum þessara afbrota sem hafi opnað augu samfélagsins fyrir því hversu víðtæk og alvarleg þau væru .
« Í samfélagi þar sem karlar fóru með völd sneru menn lengi blinda auganu að þessum brotum og réttur kvenna var oft og tíðum fyrir borð borinn í réttarkerfinu .
Samhliða auknum áhrifum kvenna í samfélaginu og eftir að þær fóru að mennta sig í afbrotafræði hafa þessir glæpir verið dregnir fram í dagsljósið og hafa síðan verið drjúgur þáttur í rannsóknum á sviði afbrotafræðinnar .
Karlar og konur fara að skoða þennan karlstýrða heim sem réttarkerfið er , jafnvel enn þann dag í dag , og hvernig konum reiðir af í þessu kerfi .
Karlmenn sitja enn í meirihluta á löggjafarþingi og eru í meirihluta á meðal lögreglumanna , lögmanna og dómara .
Þetta hefur alltaf verið karlstýrður heimur og endurspeglar meira heimssýn karla en kvenna .
Nauðgunarglæpurinn er ekki nýr af nálinni en réttarkerfið og afstaða lögreglunnar hefur stjórnast mjög af heimssýn karla og það hefur auðvitað haft áhrif á það hvernig tekið var á þessum málum , » segir Helgi og bendir á að á síðustu árum hafi réttarkerfið breyst til hins betra og taki meira tillit til réttar þolenda kynferðisbrota við rannsókn og meðferð þessara mála en það sé mikið til að þakka baráttu kvenna á þessu sviði .
Konur geta líkað framið glæpi En aftur að konum sem gerendum .
Hvers vegna fremja konur síður afbrot en karlar ?
Helgi segir að margar kenningar hafi verið settar fram , bæði líffræðilegar , sálfræðilegar og félagslegar .
« Ein kenningin sem mér finnst alltaf skemmtileg og var vinsæl á 6 .
áratug síðustu aldar er sú að konur séu einfaldlega slóttugri eða lævísari en karlar og láti ekki koma upp um sig , » segir Helgi og hlær .
« Sú kenning á reyndar ekki upp á pallborðið núna en hugmyndin var sú að þar sem konur hafi í flestum tilfellum ekki sama líkamlega styrkinn og karlmenn verði þær að beita öðrum aðferðum og þá fyrst og fremst klókindum .
Önnur kenning sem er í ætt við þessa , enda vinsæl um svipað leyti , var sú að glæpir kvenna væru duldari en karlmanna af því að þær væru oftar aðstoðarmenn þeirra og ef að upp um glæpinn kæmist væru karlarnir svo miklir heiðursmenn að þeir tækju á sig alla sökina .
Einnig var talið að lögreglan gengi ekki eins hart að konum sem væru taldar hafa óhreint mjöl í pokanum og körlum þar sem slíkt þætti ekki mjög karlmannlegt en þá eins og nú voru flestir lögregluþjónar karlkyns .
Þá þótti einnig víst að konum væri frekar sleppt en kollegum þeirra af hinu kyninu þótt þær yrðu uppvísar að einhverju misjöfnu . »
Helgi segir að þessar kenningar séu skemmtilegar en skýri hins vegar ekki þann mikla mun sem er á afbrotum kvenna og karla .
Svefnvenjur eru einnig ásteytingarsteinn í sambúð .
Stundum er annað kvöldsvæft en hitt nátthrafn sem kemst fyrst á flug þegar fer að halla að miðnætti .
Þá reynir nátthrafninn að fá makann til að vaka lengur og vill helst ekki fara heim úr heimsóknum þótt sá kvöldsvæfi geti varla haldið augunum opnum .
Oft kemur fram ágreiningur um útlit hvort annars , líkamsrækt og hvernig eigi að hugsa um sig .
Annað hefur þá ákveðnar hugmyndir um hvernig hitt eigi að líta út og vill hafa áhrif á að hann eða hún þyngist eða léttist , hvernig líkamsrækt er stunduð og hve oft .
Stundum verður þetta stórmál þar sem öðru finnst það vera undir smásjá og fá stöðuga gagnrýni fyrir útlit sitt og hitt setur sig í dómarasætið .
Menning og trú Ólík menning og trúarafstaða verður stundum ágreiningsefni .
Þegar makinn kemur úr menningarsamfélagi þar sem hefðir og venjur eru mjög ólíkar því sem viðgengst hér á landi þarf að brúa bil .
Þá reynir á virðingu og samkennd beggja .
Það kallar á togstreitu ef annað er tillitslaust gagnvart hefðum og venjum sem hitt hefur alist upp við og vill halda í heiðri .
Það sama á við um trúarlega afstöðu og athafnir sem eru hinum dýrmætar .
Ef annar aðilinn getur illa aðlagast maka sínum á þessu sviði og reynir ekki að vera sveigjanlegur við slíkar aðstæður veldur það særindum , þar sem hinum finnst vera gert lítið úr sér .
Kynlíf Kynlíf og allt sem lýtur að því er mjög viðkvæmt .
Boð og bönn tengd kynlífi eiga sér oft djúpar rætur .
Stundum hafa hjón ólíkar hugmyndir um hvernig kynlíf eigi að vera .
Slíkt veldur gjarnan ágreiningi .
Mörg pör eru mjög óörugg um stöðu sína á þessu sviði .
Hugmyndir eru ekki alltaf ræddar af einlægni og því talsverð hætta á misskilningi .
Konunni kann að finnast að eftir þegjandalegt kvöld , þar sem maðurinn var hálffúll , sé ekki áhugavert að njóta kynlífs með honum .
Hann kann hins vegar að líta svo á að ástarleikur í lok kvölds sé kjörin leið til að nálgast aftur .
Þannig gæti auðveldlega komið upp togstreita .
Margt getur hamlað fólki og staðið í vegi fyrir að það stundi kynlíf á þann veg sem það kysi helst .
Þreyta eftir eril og annríki af ýmsum toga , börn og vökur eru nokkur dæmi um það .
Enn fremur má nefna ýmiskonar vanda milli hjónanna eins og áfengisneyslu eða neyslu róandi lyfja .
Pör segja að algeng ágreiningsmál á þessu sviði séu hvenær , hvernig og hversu oft eigi að hafa samfarir .
Ekki er óalgengt að annað hjónanna hafi löngun til kynlífs mun oftar en hitt .
Einnig geta komið tímabil þar sem annað eða bæði eru áhugalaus um kynlíf .
Vegna þess hve tilfinningalega viðkvæm þessi nánu samskipti eru þarf jafnt blíðu sem sveigjanleika til að ná góðri sátt sem bæði geta unað við .
Tengdafjölskyldur Fólk er misjafnlega náið upprunafjölskyldu sinni á fullorðinsárum og á mismunandi lífsreynslu með henni .
Það gildir þó um flesta að djúpstæð tengsl hafa myndast frá byrjun við þá nánustu , við annað eða báða foreldra .
Þegar fólk hefur sambúð er það því gjarnan mikilvægt hvað hinum finnst um fjölskylduna þeirra .
Vegna þess að parið tilheyrir hvort sinni fjölskyldunni eru bæði viðkvæm fyrir því hvað hinu finnst , einkum um foreldra en einnig um systkini og aðra ættingja sem eru nánir frá uppeldi .
Þegar ágreiningur rís um tengdafjölskylduna snýst hann stundum um að annar aðilinn er mjög náinn og háður foreldrum sínum og þessi nánu tengsl breytast lítið þó svo að parið hafi byrjað sambúð .
Þetta hefur frá byrjun áhrif á nýju fjölskylduna og getur hindrað að hún skapi sér sjálfstæða tilveru .
Það getur einnig valdið togstreitu ef tengdafólkið þarf mikið á parinu að halda vegna ýmissa fjölskyldumála , eða vegna veikinda og áfalla .
Þá reynir á innbyrðis samband parsins .
Það verður yfirleitt ágreiningsefni þegar annað talar óvinsamlega og gagnrýnið um foreldra hins eða nána ættingja .
Það kallar á andsvör í vörn og reiði .
Fjármál Fjármál nefnir fólk gjarnan sem deiluefni .
Það getur verið allt frá því að annað hjónanna tekst á hendur skuldbindingar sem kalla fjárhagshrun yfir fjölskylduna yfir í að kvarta um eyðslu vegna innkaupa á mat- eða smávöru sem öðrum finnst sjálfsagt en hinum óþarfa lúxus .
Og allt þar á milli .
Ágreiningurinn snýst yfirleitt um það hvort hjónanna eigi að stjórna og hafa eftirlit með fjárútlátum og í hvað eigi að verja peningunum .
Oft er annað ábyrgara en hitt og tekur sjálfkrafa að sér stjórnina .
Hitt fer þá í óábyrga hlutverkið og eyðir jafnvel um efni fram .
Stundum geta spunnist af þessu endalausar þrætur - sá ábyrgi ávítar hinn sem stundum hlýðir tilmælunum en hefur þau að engu þess á milli .
Málin geta tekið þá stefnu að annar aðilinn hefur stöðugar áhyggjur af því hvernig eigi að láta endana ná saman og ráða við skuldir .
Hinn kærir sig aftur á móti ekki um eða treystir sér ekki til að hafa yfirsýn .
Sá áhyggjufulli kvartar þá yfir að hann sé einn um allt saman .
Þegar annað hjónanna aflar meiri tekna en hitt vill tekjuhærri aðilinn stundum stjórna með skömmtunum og minnir iðulega á að sá sem aflar fjárins þurfi að gefa leyfi sitt áður en því er ráðstafað .
Við þetta finnst hinum hann vera settur skör lægra og stundum tekur hann jafnvel upp á því að eyða ótæpilega í mótmælaskyni .
Miklu skiptir hverju fólk hefur vanist í uppvextinum varðandi meðferð fjármuna .
Sumir hafa ævinlega getað keypt og eytt eftir eigin geðþótta .
Þá getur reynst erfitt að draga úr eyðslu eftir að komið er í sambúð .
Kröfurnar verða miklar og geta valdið deilum .
Aðrir hafa lært að sjá um sig sjálfir eða lifað við kröpp kjör í uppvextinum .
Þá getur annað tveggja komið á daginn - að viðkomandi kunni að fara með peninga og sé vanur að ígrunda vel allt sem lýtur að fjármálum eða að draumurinn um að kaupa það sem hugurinn girnist nái yfirhendinni .
Um leið og færi gefst er farið að eyða og kaupa , stundum af svo miklu kappi að ætla mætti að viðkomandi væri að bæta sér upp þann þrönga kost sem hann bjó við áður .
Þegar hvorugt hjóna hefur peningavit er hætt við verulegum vandamálum .
Enginn sinnir eftirliti og oft er samkeppni um eyðsluna .
Eiginkonan fer út að borða með vinkonum sínum þótt þröngt sé í búi á heimilinu og eiginmaðurinn verður þá « í staðinn » að kaupa sér aukabúnað í bílinn .
Til að komast hjá mögulegum ágreiningi um peningamál hafa sumir brugðið á það ráð að hafa fjárhaginn talsvert aðskilinn svo hvort um sig beri ábyrgð á sínum hlut og sumir fá utanaðkomandi aðstoð , sem býðst í bönkum , til að koma skipulagi á fjármálin .
Frítíminn Algengt er að pörum og fjölskyldufólki finnist þau eiga of lítinn tíma saman og geti hugsað sér að tíminn væri lengri og samveran meira gefandi .
Þegar betur er að gáð snýst málið oft um hvernig eigi að verja frítímanum .
Er hann notaður í samveru sem bæði eru sátt við eða kemur oft upp ágreiningur í því efni ?
Tíminn sem pör eyða saman í frístundum er oft lítill og mörgu þarf að sinna utan vinnunnar .
Við þessar aðstæður kemur það oft áberandi fram ef hjónin eru mjög ólík hvað varðar samskiptastíl , áhugamál og virkni .
Annað getur verið mikil félagsvera - gegnir ýmsum trúnaðarstörfum og vill taka þátt í hvers kyns félagsskap - en hitt kýs að vera heima hjá sér eða hefur engin sérstök áhugamál .
Annað vill skipuleggja , hitt vill láta hlutina ráðast .
Hvort um sig er vant ákveðnu mynstri .
Sumir vilja að fjölskyldan sé sem mest saman , börnin séu ævinlega með í för hvert sem farið er og mikil samskipti séu við tengdafólk í frítímanum .
Aðrir vilja vera sem mest í friði og forðast hvers kyns kröfur en dunda þess í stað heima hjá sér í rólegheitunum .
Stundum hefur annað hjónanna tilhneigingu til að taka ákvarðanir fyrir hönd hins , án samráðs .
Það geta verið heimboð , veiðiferðir eða ferðalög .
Þegar hjón hafa ólík áhugamál er lausnin oft sú að sinna þeim hvort í sínu lagi .
Það getur gefist vel en veldur oft ágreiningi þegar annað hjónanna fer út í öfgar , svo sem þegar maki vill vera í golfi allan daginn flestar helgar og hjónin eiga lítil börn eða þegar annað vill ævinlega skemmta sér án hins .
Stundum eru hjón ólík að upplagi og þess gætir iðulega þegar farið er í frí .
Annað þeirra er ef til vill mjög rólegt , nýtur lífsins og vill vera í sólbaði mestallan daginn , en hitt er brennandi af áhuga , vill skoða allt , fara í ferðir og kynnast mannlífinu á staðnum .
Þetta þarf þó ekki að vera vandamál ef bæði eru samtaka um að virða óskir hins og reiðubúin að leita leiða til þess að geta verið sundur eða saman eftir atvikum .
Lausnin verður að miðast við að bæði séu sátt .
Drykkja og vímuefnaneysla Áfengis- og vímuefnaneysla veldur einnig ágreiningi í sambúð .
Hjónin hafa gjarnan ólíkar skoðanir á hvenær og hve mikils magns sé ásættanlegt að neyta á hverjum tíma .
Oft neitar annað að viðurkenna hve óæskileg áhrif neyslan hafi og gerir lítið úr því að makinn og jafnvel öll fjölskyldan líði fyrir hana .
Hitt tekur þá stundum að sér að vera sá sem fylgist með neyslunni og tekur ábyrgð á því sem makinn vanrækir .
Þetta mynstur verður oft að vítahring þar sem annað er afar óánægt og gagnrýnir drykkju og hegðan makans sem ekki tekur ábyrgð á neyslu sinni og forðast að horfast í augu við vanda sinn .
Hann getur jafnvel varpað fram ásökunum á móti og staðhæft að aðalvandamálið sé hve gagnrýninn makinn sé .
Oft geta hjónin ekki leyst slík mál innbyrðis ef drykkja og vímuefnaneysla eykst og annað þeirra virðist ekki ráða við fíknina .
Þá þarf að leita hjálpar út á við .
Þrátt fyrir að ágreiningur geti orðið hatrammur og langvarandi , þá er í raun sama um hvað ágreiningsefnið snýst , það eru alltaf til lausnir , svo framarlega sem bæði vilja finna leiðir og eru fús til að vinna saman að því markmiði .
9 Samskiptamynstur í sambúð Í öllum hjónaböndum myndast smám saman samskiptamynstur hjá mökum .
Þegar annað hjónanna bregst við á sinn dæmigerða hátt kallar það á viss andsvör hjá hinu .
Það verður oft að nokkuð sjálfkrafa samskiptamynstri sem hjónin eru ómeðvituð um frá degi til dags .
Bæði fara í hlutverk sem geta orðið nokkuð fastmótuð með tímanum .
Oft er auðveldara að sjá hvaða samskiptamynstur einkenna sambönd vina og ættingja heldur en að átta sig á sínu eigin .
Þegar hjón aðlagast hvort öðru finna þau oftast ásættanlegar lausnir um hvernig þau bregðast við ýmsum kringumstæðum .
Hún fer kannski í umönnunarhlutverkið og hefur yfirsýn utan og innan heimilis en hann er léttur í lund , félagslyndur og reynir að fá hana til að slaka á þegar gestir koma .
Annað samband gæti verið þannig að hann finnur oftast lausnirnar í ágreiningi en hún verður mun kvíðnari .
Hún fer að treysta á að hann taki ábyrgðina og heldur sig til hlés .
Stundum þróast samband hjónanna smám saman í fastan farveg sem hvorugt er sátt við .
Þegar erfitt reynist að finna lausnir í ágreiningi eru alltaf ástæður fyrir því sem eru sérstakar fyrir hjónin .
Ef ekki eru fundnar lausnir sem bæði sætta sig við verða oft til neikvæð samskiptamynstur sem geta fylgt hjónum æ síðan .
Í öðrum tilvikum verða samskiptamynstur læst vegna þess að hjónin eru mjög ólík .
Einnig má nefna þegar annað eða bæði eiga í persónulegum vanda sem smám saman litar samskiptin í sambúðinni .
Lítum á nokkur samskiptamynstur : Samkennd verður að sundurlyndi Rafn var mjög virkur í stúdentapólitíkinni á stúdentsárunum .
Þegar hann lauk við viðskiptafræðina stefndi hann ekki að frama í stjórnmálum .
Sú varð engu að síður raunin , þegar hart var lagt að honum af flokksfélögum .
Ása , sem Rafn trúlofaðist á síðasta ári í námi , var í byrjun mjög hlynnt því að Rafn hefði tekið þá afstöðu að starfa í pólitík .
Hún fann hve vel hann naut sín á þessu sviði og hún var stolt af því hvað honum voru falin mörg trúnaðarstörf .
Hún naut oft einnig góðs af , kynntist mörgu fólki gegnum Rafn og fór með honum í ferðalög og veislur .
Ása hafði sjálf mikið að gera sem sjúkraþjálfari og þegar annað barnið fæddist fannst henni álag á heimilinu aukast til muna .
Eftir að bæði höfðu hafið störf á ný jókst stjórnmálaþátttaka Rafns .
Flokkurinn var í mikilli sókn og þau mál sem voru efst á baugi komu mikið inn á sérsvið hans .
Mikið var leitað til hans og starfið tók æ meiri tíma .
Ása skildi þetta vel og ekki síst af því að hún fékk að vita að þetta ástand væri tímabundið .
Þegar tíminn leið , endalausir fundir voru haldnir og fjarvera Rafns frá heimili jókst fór Ása að þreytast .
Rafn naut sín vel , hann var vinsæll og fékk mikla athygli og hrós fyrir vel unnin störf .
Honum fannst hann vera á réttri hillu og taldi sig endanlega vera búinn að átta sig á því að hann vildi meiri frama á stjórnmálasviðinu .
Rafni fannst þó óþægilegt hvað störf hans komu niður á heimilinu .
Hann stakk upp á að þau hjónin fengju sér heimilishjálp svo að álagið á heimilið minnkaði .
Ásu fannst það ekki vera aðalmálið , henni fannst hún sjálf og börnin sjá of lítið af Rafni og að góðum samverustundum hefði fækkað alltof mikið .
Það fór í taugarnar á henni þegar hringt var heim á kvöldin eða um helgar og Rafn talaði í símann langtímum saman .
Það gat alls ekki beðið að hans sögn .
Ása var líka orðin pirruð á því hvað Rafn þurfti mikið að taka þátt í opinberum móttökum og vera í forsvari þegar erlendir aðilar komu í heimsókn .
Rafn vildi endilega að Ása kæmi sem oftast með þegar móttökur voru annars vegar en hún varð minna og minna fyrir það .
Það fór beinlínis að fara í taugarnar á henni hvað Rafn naut sín vel og var hrókur alls fagnaðar á mannamótum .
Ásu fannst konur stundum gefa honum fullmikið hýrt auga .
Það varð rifrildisefni eftir eina veisluna .
Rafn var mjög ósáttur við viðbrögð Ásu og sagðist ekki trúa því að hún væri afbrýðisöm .
Hjónin fóru að deila æ meira og svo fór að Ása fann fyrir verulegri andstöðu við þetta « pólitíska hjónaband » mannsins , eins og hún kallaði það .
Rafn var fyrir sitt leyti líka ósáttur .
Hann minnti á að hún hefði verið sú sem hvatti hann einna mest í byrjun og hefði verið tilbúin að mæta þessu álagi .
Nú gengi allt vel og þá vildi hún að hann hætti bara við allt saman .
Ása andmælti og benti á að það hefði aldrei verið gerður samningur um að hann gæfi sig allan í pólitíkina og fjölskyldan yrði svona mikið útundan , það hefði hún aldrei samþykkt .
Hjónin leituðu ráðgjafar til að ræða málin þar sem samskiptin voru komin í mikinn hnút .
Hlið við hlið-mynstrið Þetta mynstur er lausn sem bæði hafa sætt sig við þegar aðrar betri hafa ekki fundist .
Hjónin búa saman líkt og hlið við hlið .
Bæði eru yfirleitt frekar sjálfmiðuð og vilja lítt þurfa að laga sig að maka sínum .
Hér ræður líka miklu að gæta þess að hitt stjórni ekki of miklu í sambandinu .
Þetta mynstur getur þróast í þá átt að nokkur fjarlægð verði smám saman á milli hjónanna .
Hún tekur ákvarðanir um vinnutíma , áhugamál og vinatengsl fyrir sjálfa sig og hann fyrir sig .
Þegar börn eru í sambandinu getur orðið mikil samkeppni um hvernig eigi að leysa mál sem þeim viðkemur .
Líklegt er að togstreita geti magnast upp með jöfnu millibili þegar ákvarðanir rekast á .
Það á einkum við þegar annað tekur ákvarðanir en hitt neyðist til að taka afleiðingunum .
Hann býður kannski heim fólki en hefur ekki gert áætlanir um hvað eigi að bjóða fólkinu að borða og drekka .
Hún er með aðrar áætlanir fyrir helgina og ætlar ekki að breyta þeim vegna vina hans sem hún þekkir lítið hvort eð er .
Vissar líkur eru á að parið fjarlægist þegar tímar líða nema eitthvað sérstakt haldi því saman .
Áhyggjumynstrið Annar makinn er mjög kvíðinn og það litar samskiptin í sambúð .
Sá kvíðni þarf oft að fá mikla staðfestingu á sjálfum sér frá hinum og leggur mikið á sig til að hafa allt gott .
Ef eitthvað bregður út af tekur hann það nærri sér og hefur miklar áhyggjur .
Ef makinn ætlar að fara í ferðalag hefur sá kvíðni miklar áhyggjur af því sem gæti komið fyrir .
Smám saman fer hinn að gera lítið úr því sem gæti vakið slík sterk viðbrögð og fer að « matreiða » ofan í þann kvíðna frekar en að segja eins og er .
Áhyggjufulli makinn ýtir því fólki frá sér óafvitandi og kallar á að hinir í fjölskyldunni dragi sig í hlé og tali alls ekki um eigin áhyggjuefni .
Sókn-vörn-mynstrið Vel þekkt mynstur er þegar annar aðilinn bregst við hinum með kvörtunum , kröfum eða gagnrýni og fer í sókn .
Hinn fer í varnarstöðu á þann hátt að hann dregur sig í hlé og hundsar jafnvel maka sinn .
Það gerir hann til dæmis með því að líta undan eða framhjá makanum .
Hann getur gengið út eða sýnt með tjáskiptum án orða að hann loki á , hann ætli ekki að taka við neinu frá hinum .
Sá æsti verður stöðugt ágengari , fylgir kannski makanum herbergi úr herbergi og heldur stöðugt áfram að reyna að kalla fram viðbrögð .
Báðum líður illa , bæði þeim reiða og hinum sem lokar á .
Rannsóknir ( Christensen o.fl. 1990 ) hafa sýnt að þetta mynstur er oftar þannig að konan er sú sem er ágengari og vill ræða málin en karlmaðurinn lokar frekar á samskiptin .
Í rannsókninni kom fram að bæði eru ósátt í hjónabandi sínu .
Í rannsóknum Roberts og Krokoff ( 1990 ) , sem notuðu tímamælingar við skoðun á hegðun hjóna í vanda , kom fram að mynstrið byrjaði gjarnan á því að karlmaðurinn dró sig í hlé og gaf ekki kost á sér en ágengni konunnar kom í kjölfarið .
Oft kemst fólk ekki af sjálfsdáðum út úr slíku mynstri og slík læsing verður óþolandi fyrir hjónin til lengdar .
Þau verða að finna nýja samskiptalausn eða fjarlægjast hvort annað , hvort sem þau skilja að skiptum eða ekki .
Sérfræðingar í hjónameðferð , svo sem Gottman ( 1999 ) , halda því fram að karlmenn þoli deilur og togstreitu í nánum tengslum mun verr en konur og að þeir finni fyrir sterkri innri streitu og vanlíðan við þær aðstæður .
Þess vegna vilji karlmenn gjarnan koma sér hjá hvers kyns átökum í sambúð .
Það gera þeir meðal annars með því að loka á og taka ekki þátt í átökunum .
Það fer þó eftir því um hvað deilurnar snúast hve stressaðir karlarnir verða .
Ef deiluefnið snýr að karlmanninum gefur hann frekar kost á sér og hefur ákveðna skoðun fram að færa , en þá dregur konan frekar í land og öfugt , ef málið snertir hana sjálfa .
En almennt séð hafa konur meiri tilhneigingu en karlmenn til að knýja fram breytingar í hjónabandinu .
Mistúlkanir og flókin mynstur Í Sálfræði einkalífsins ( 2001 ) er getið um ýmis mynstur í samskiptum hjóna .
Eftirfarandi lýsingar byggjast á því efni .
Þegar samband hjóna þróast verða þau æ háðari hvort öðru en um leið næmari á skilaboðin sem gefin eru .
Þau hafa kynnst betur og sjá aðrar hliðar en í byrjun .
Það sem annað gerir , segir eða sýnir með svipbrigðum hefur alltaf þýðingu sem hitt túlkar og metur .
Það mat er hins vegar ekki hlutlaust , líkt og þegar vinnufélagar bera saman bækur sínar um tiltekið mál .
Í ástarsambandi er alltaf hætta á mistúlkun , þegar vandi kemur upp .
Ásakanir á báða bóga eru því mun líklegri en hitt - að sest sé niður til að leita lausna á vandanum .
Geðlæknirinn Aaron T. Beck , sem sett hefur fram kenningar í hugrænni sálfræði , segir í bók sinni Love is Never Enough ( 1989 ) að það gerist á bestu bæjum að hjón deili og særi hvort annað vegna misskilnings og mistúlkana .
Stundum blasi mistúlkanir við í orðum , hegðun og viðmóti hvors við annað .
Hjónin verði ráðvillt og skilji ekki af hverju flókin samskiptamynstur , ásakanir og samkeppni koma upp æ ofan í æ .
Beck nefnir þrjár algengar orsakir þess að hjónaband verður erfitt : - Óraunhæfar kröfur til makans .
- Ónóg og óskýr samskipti .
- Rangtúlkanir .
Þessi atriði geta stundum öll farið saman .
Neikvæð sjálfsmynd er yfirleitt undirrótin að vanmætti og reiði sem brýst út á fullorðinsárum , depurð og jafnvel ofbeldi í hjónabandi .
Mikilvægt er að gera sér grein fyrir því að þeir sem ala með sér neikvæðar hugsanir um sjálfa sig eru einnig líklegir til að vera neikvæðir í garð annarra .
« Fólki er aldrei treystandi .
Það er eins gott að búast við því versta frá öðrum . »
Neikvæð afstaða til annarra getur haft alvarlegar afleiðingar í samskiptum .
Hún getur jafnvel leitt til þess að tengsl við vini eða ættingja rofni árum saman , oft af litlu tilefni .
Neikvæð afstaða birtist í skorti á umburðarlyndi gagnvart öðrum .
Hjón sem bæði hafa neikvæða sjálfsmynd geta auðveldlega sett hvort annað í hlutverk óvinar .
« Alltaf skalt þú gera eitthvað sem spillir fyrir mínum frama .
Þú þolir ekki að ég njóti sannmælis ! »
« Nei , heyrðu nú .
Ég veit ekki betur en að þú hafir komið í veg fyrir að ég færi út að vinna þegar mér bauðst það .
Þú þoldir ekki að aðrir kynnu að meta mig . »
Hér skiptir deiluefnið ekki höfuðmáli , heldur afstaðan sem orðin endurspegla .
Hjónin væna hvort annað um að standa í vegi fyrir velgengni og viðurkenningu .
Oft er annað hjónanna mun meira þjakað af neikvæðum hugsunarhætti og tortryggni .
Slík afstaða og viðbrögð bjóða heim ýmsum vandamálum í samskiptum hjóna .
Í slíkum samböndum er mikið um gagnrýni og eftirlit og stundum verður til skýrt mynstur þar sem annar makinn er yfirgangssamur og hinn verður kvíðinn , eftirlátur en óhamingjusamur .
Um það mynstur verður fjallað í kafla 11 um sjúkleg samskiptamynstur .
Samkeppni og öfund hjóna Í hjónabandi getur orðið til samskiptamynstur sem einkennist af samkeppni og öfund .
Næmast fyrir metingi og samkeppni er fólk sem finnst það hafa beðið lægri hlut eða orðið út undan í lífinu .
Stundum er samkeppni hjóna mest fyrstu árin en minnkar síðan smám saman um leið og traustið eykst og fullvissan um að hvort um sig vilji veg hins sem mestan .
Þau geta farið að tilheyra sama liðinu .
Hjá sumum hjónum er þó stutt í öfund og samkeppni alla tíð , þegar atvik koma upp þar sem reynir á samanburð .
Fæstir vilja viðurkenna að þeir geti fundið til öfundar í garð maka síns .
Það eru óþægilegar tilfinningar sem eru manni til minnkunar og maður vill því ekki kannast við .
Öfund felur í sér löngunina til að hafa eitthvað til að bera sem aðrir búa yfir .
Það geta verið persónulegir eiginleikar , svo sem sjálfstraust , frumkvæði og dugnaður : « Ég vildi að ég væri jafn áræðin ( n ) og þú . »
Þessu geta tengst bæði jákvæðar og neikvæðar tilfinningar : « Ég hef ekki eitthvað en ég sé að þú hefur það og mér finnst það aðdáunarvert . »
Einnig er til í dæminu að maki óski þess að öðlast eitthvað sem hinn á eða hefur aðgang að .
Það getur verið samheldin fjölskylda , langskólamenntun , eignir eða fjármunir .
Öfundin leiðir því af sér samkeppni um að verða jafngóður eða betri en « keppinauturinn » .
Þegar Ólöf kemur ljómandi heim og segir Ragnari að henni hafi óvænt verið boðin deildarstjórastaða vill hún fyrst og fremst að hann samgleðjist og sé stoltur af frama hennar .
Hana langar líka til að ræða alla þá möguleika sem felast í nýju stöðunni .
Ragnar sýnir fremur lítil viðbrögð og lætur sér fátt um finnast .
Hann gerir jafnvel lítið úr frama Ólafar .
« Verður þetta ekki bara til þess að þú neyðist til að vinna yfirvinnu ? »
Þarna dregur Ragnar einungis fram neikvæða þætti og virðist þannig vilja slá á gleði Ólafar .
Af hverju ætli það sé ?
Ef hann samgleddist henni fælist í því viðurkenning á því að hún væri hugsanlega gædd meiri hæfileikum en hann .
Hann hefur ef til vill ekki náð neinum sérstökum frama í starfi og sér ekki fram á breytingar .
Honum finnst vera mikið flug á konu sinni og hann gerir sér grein fyrir að hún er bæði skipulögð og dugleg .
Kannski óttast hann að hún fari smám saman að finna of mikið til sín og verða gagnrýnni á hann en áður .
Það gæti leitt til þess að hún fengi nóg af honum einn góðan veðurdag , þegar hún hefur öðlast enn meiri starfsframa en hann er enn í sínu gamla starfi .
Fyrst kvikna því hjá Ragnari neikvæðar hugsanir um eigin stöðu og þær verða til þess að neikvæð afstaða , sem leynist undir niðri , kemur upp á yfirborðið : « Ég skipti ekki máli . »
Í kjölfarið vaknar kvíði en Ragnar er fljótur að breiða yfir hann með því að gera lítið úr því sem honum stendur ógn af - nýja starfinu .
Samkeppni og öfund birtist oft óbeint , einmitt vegna þess að fólki finnst lítilmannlegt að sýna slík viðbrögð .
Tökum sem dæmi einhvern sem sleppir því að hrósa maka sínum þegar hann á það virkilega skilið .
Viðkomandi lætur vera að vekja athygli á því hvað hinn getur og kann .
Oft sárnar þá makanum , sem hefur lagt sig fram um að koma til móts við þarfir allra annarra og gleðja þá , en uppsker ekkert .
Sumir þola illa að makinn fái meiri athygli en þeir sjálfir , til dæmis ef aðrir hrósa makanum af einhverju tilefni .
Þeir eiga þá til að blanda sér í málin og draga úr hrósinu eða breiða yfir það á einhvern hátt .
Sumir gagnrýna maka sinn eða segja neyðarlegar sögur af honum í vinahópi .
Þeir sem slíkt gera eru oft að hefja sjálfa sig upp á kostnað makans .
Vinum er þó sjaldnast skemmt með slíkum sögum .
Þeir átta sig á átökunum í sambandinu , þó svo að sögumaðurinn geri það ef til vill ekki .
Flestum finnst óþægilegt og óviðeigandi að verða vitni að slíkri togstreitu og finnst viðbrögðin bera vott um veikleika þess sem gagnrýnir .
Oft áttar viðkomandi sig ekki á því hversu þrúgandi hann er og stjórnsamur við maka sinn , þó að það blasi við öðrum .
Oft er sá sem verður fyrir barðinu á þessu háttalagi þá búinn að sjá sitt óvænna og reynir að leiða hjá sér gagnrýnina , en ver sig ekki .
Sem dæmi um samkeppni hjóna má nefna það þegar keppt er um hvort þeirra sé betra að segja sögur .
Þá byrjar annar að lýsa atburðum eða segja grínsögu innan um fólk en hinn leyfir honum ekki að tala út heldur grípur fram í , bætir og breytir sögunni .
Stundum vilja þeir sem leiðrétta á þennan hátt halda því fram að þeir séu bara að sjá til þess að sagan sé rétt sögð í smáatriðum .
Rétt skuli vera rétt , ekki megi sleppa neinu úr sögunni .
Þeir hafa hins vegar ekki tilfinningu fyrir andrúmsloftinu sem verður til hjá þeim sem hlusta .
Hjón mistúlka hvort annað Ein algengasta ástæða þess að neikvætt samskiptamynstur verður til er misskilningur .
Hjónin mistúlka hvort annað og það vekur erfiðar tilfinningar og togstreitu .
Annað segir ekki skýrt hvernig því líður , eða hvað það er að hugsa .
Hitt telur sig vita það .
Þegar Guðný og Jónas eru á heimleið eftir kvöldverðarboð hjá vinum tekur Guðný eftir því að Jónas mælir ekki orð af vörum alla leiðina heim .
Ugg setur að Guðnýju og hún hugsar : « Hvað er nú að ?
Af hverju er hann svona ? »
Hún fer yfir kvöldið í huganum en man ekki eftir neinu óvenjulegu .
Það hvarflar að henni að Jónas sé ekki eins og hann á að sér að vera .
« Hvað hef ég gert honum ?
Ég hlýt að hafa sagt eitthvað , » hugsar hún með sér .
Hér fellur Guðný í þá gryfju að telja sig geta lesið hugsanir Jónasar .
Að sjálfsögðu er hugsanlegt að hún hafi rétt fyrir sér og eitthvað sé að , en allt eins líklegt er að þögnin eigi sér aðrar orsakir .
Við vitum ekki hvað aðrir hugsa .
En þrátt fyrir það heldur Guðný að hún eigi sök á þögninni .
Hún hljóti að hafa gert eitthvað af sér .
Það er ekki fyrr en Guðný sjálf tengir viðbrögð sín við fortíðina að samhengið verður ljósara .
Hún ólst upp við það að ef hún eða systkini hennar gerðu eitthvað af sér var þeim refsað - þau voru ekki virt viðlits og ekki yrt á þau um tíma .
Flestar rannsóknir á leshömlun af hljóðkerfislegum toga benda til þess að leshamlaðir hafi slakt minni .
Það getur lýst sér í vanda við að muna raðir og að geyma og sækja hljóðrænar upplýsingar í langtímaminnið .
Áhöld eru um hvort það sé starfsemi stjórnborðsins eða hljóðkerfislykkjan sem gegni lykilhlutverki í lestri .
Þau börn sem hafa haft slaka starfsemi stjórnborðs í æsku eiga venjulega í erfiðleikum í lestri seinna meir .
Það er fyrir tilstilli vinnsluminnisins sem unnt er að geyma málhljóð í langtímaminninu .
Ef móttaka eða innsetning hljóða er ónákvæm í upphafi , geymast þau ekki með nægilega nákvæmum hætti .
Einstaklingur getur því orðið fyrir töfum þegar hann les og leitar að orði í orðasafni hugans sem hljómar á tiltekinn hátt .
Mat á vinnsluminni miðar að því að skoða hve góð starfsemi stjórnborðs , hljóðkerfislykkju og sjónrýmistöflu er .
Margvísleg gögn hafa sýnt fram á tengsl starfsemi hljóðkerfislykkju og árangurs í lestri .
Starfsemi stjórnborðsins skiptir einnig máli en minni tengsl hafa fundist við sjónrýmistöfluna .
Orðskýringar arfgengi : Það sem erfist með genum .
Brocasvæði : Svæði í vinstra framheilahveli sem tengist máltjáningu .
Brocasvæðið ummyndar hugsun í hljóð eða ritmál og sendir skilaboð til hreyfisvæða .
Kennt við Paul Broca sem rannsakaði tengsl þessa svæðis við málfærni .
efra borð gagnaugablaðs : Svæði í hliðarskor gagnaugablaðs , tengist málskilningi .
efri gagnaugafelling : Ein tveggja eða þriggja fellinga í gagnaugablaði .
Svæði Wernickes er á þessari fellingu .
ennisblað : Eitt af fjórum aðalsvæðum heilans í hvoru heilahveli .
Stýrir m.a. hreyfingum , hugsun , máltjáningu , hugtakamyndun , viljastyrk og skipulagningu .
gagnaugablað : Eitt af fjórum aðalsvæðum heilans í hvoru heilahveli .
Talið bera ábyrgð á heyrn , skynjunum , hlustun , tungumáli , námi og minnisgeymd .
gagnaugafelling : Felling sem liggur ofarlega á gagnaugablaði , neðan við hvirfilblað .
heilablöð : Hvoru heilahveli er skipt í fjögur aðalsvæði sem kallast heilablöð .
Þau eru ennisblað , gagnaugablað , hvirfilblað og hnakkablað .
heilabörkur : Yfirborð heilans , umlykur heilahvelin í fellingum og skorum .
Þar eru um 80% af heilafrumum mannsheilans .
Hann er um þrír millimetrar að þykkt .
heilafelling : Er á heilaberkinum .
Hæð milli tveggja dala eða skora .
heilahvel : Heilinn hefur tvö hvel , hægra og vinstra .
Vinstra hvel er ríkjandi hjá meginþorra manna .
Það stjórnar hægri hlið líkamans og geymir málstöðvar heilans .
Hægra hvel geymir stöðvar sem stjórna m.a. hrynjanda , listfengi og sköpunargáfu .
heilaskor : Er á heilaberkinum .
Dalur eða milli skor milli tveggja fellinga .
heilastofn : Neðri hluti heilans .
Þróunarlega séð elsti hluti hans og stórnar sjálfvirkum viðbrögðum eins og öndun , hjartslætti og hitastigi .
hliðarskor : Djúp skor sem liggur milli gagnaugablaðs og ennis- og hvirfilblaðs .
hliðlægt hnélíki : Hluti stúkunnar , hliðlægur frumukjarni .
Tekur við sjónboðum og sendir þau áfram til sjónbarkar .
hnakkablað : Eitt af fjórum aðalsvæðum heilans í hvoru heilahveli .
Hnakkablað ber ábyrgð á sjónúrvinnslu og hefur umsjón með rúmfræðilegri afstöðu hluta í sjónsviðinu .
hornfelling : Svæði í aftari hluta gagnauga- og hvirfilblaðs .
Ábyrgt fyrir málúrvinnslu , sérstaklega framköllun orða .
hvelatengsl : Svæði sem tengir heilahvelin tvö og samanstendur af 200- 300 milljónum taugafruma .
hvirfilblað : Eitt fjögurra blaða eða aðalsvæða heilans í hvoru heilahveli .
Tekur við skynupplýsingum eins og sársauka , þrýstingi , hita og snertingu .
Tekur einnig þátt í lestri , ritun , málnotkun og reikningi .
litliheili : Hluti heilans , neðan og aftan við stóra heila .
Stjórnar m.a. jafnvægi og samhæfingu hreyfinga .
miðlægt hnélíki : Hluti stúkunnar .
Frumukjarni sem tekur við heyrnarboðum og sendir til heyrnarbarkar .
stoðfruma , taugatróð : Önnur tveggja frumutegunda í heila .
Hin er taugafruma .
stúka : Svæði í miðjum stóraheila sem er mikilvæg skiptistöð fyrir taugaboð frá skynfærum .
taugafruma , taugungur : Grunneining taugakerfisins .
Önnur tveggja fruma í heila .
Hin er stoðfruma .
Wernickesvæði : Svæði í vinstra heilahveli á mótum gagnauga- og hvirfilblaðs .
Málúrvinnslu- og skilningssvæði .
Skaði á þessu svæði getur leitt til málstols .
Kennt við Carl Wernicke .
ættlægni : Það að eiginleiki eða sjúkdómur liggi í ættum .
Ættlægni getur tengst umhverfisþáttum .
6
Líffræði leshömlunar Ættlægni dyslexíu hefur leitt til viðamikilla rannsókna á erfðafræði mannsins , uppbyggingu heilans og tengsla á starfsemi hans við leshömlun .
Margar rannsóknir á leshömlun ganga út frá því að orsakanna sé að leita í hvernig heilinn vinnur .
Þar til fyrir skemmstu var aðeins hægt að rannsaka heila með krufningu og greina þannig gerð hans .
Tækniframfarir síðari ára hafa gert mönnum kleift að rannsaka nánar lifandi heilastarfsemi .
Lýsing á heila og starfsemi hans Heilinn stjórnar öllu sem við gerum .
Hann stjórnar hreyfingum frá hvirfli til ilja , bæði sjálfráðum og ósjálfráðum , svo sem öndun og hjartslætti .
Hann túlkar upplýsingar frá umhverfinu sem líkaminn skynjar svo sem með augum , eyrum , bragði , lykt og snertingu .
Upplýsingar koma einnig til heilans með öðrum en minna þekktum skynjunum , svo sem jafnvægisskyni , líkamshreyfingu og líkamsskynjun .
Ennfremur myndar heilinn hugsanir , tilfinningar og geðshræringar , ásamt fjölda annarra þátta í margháttuðum persónuleika mannanna ( Doyle , 2002:141 -142 ) .
Mannsheilinn vegur um 1,4 kílógrömm að þyngd og er á stærð við tvo kreppta hnefa lagða saman og er í laginu eins og hrukkótt valhneta .
Hann samanstendur af heilastofni , stúku , litlaheila og tveimur heilahvelum sem tengjast með hvelatengslum .
Heilahvelin tvö , vinstra og hægra , stjórna gagnstæðum hliðum líkamans .
Þau hafa álíka hlutverk en úrvinnsla upplýsinga er ólík eftir hvelum .
Venjulega er rætt um að vinstra hvel tengist hinu rökræna og skipulagða , sundurgreiningu og stærðfræðilegri hugsun , afstæðri hugsun og tungumáli .
Það er sagt hafa heildræna yfirsýn , sjá um samhæfingu og úrvinnslu ólíkra skynáreita .
Rýmisgreind og sköpunargáfan og hin listræna færni eru talin eiga rætur í hægra hveli .
Þetta er að vissu marki rétt en í raun vinna hvelin saman og hægt er að segja að önnur hliðin takist á við bakgrunninn en hin við það sem er í forgrunni viðfangsefnisins .
Þannig velur til dæmis vinstra hvel orðin og málfræðina í töluðu máli og virðist þannig vera aðalstjórnandinn en hægra hvel sér um mikilvægan bakgrunn talmálsins , eins og hvaða tilfinningar koma fram í tónfallinu , hvort vit sé í því sem sagt er eða hvert umræða er leidd .
Hvoru heilahveli er skipt í fjögur heilablöð : Ennisblað , hvirfilblað , gagnaugablað og hnakkablað sem hvert um sig tengist tilteknum aðgerðum .
Sjónræn úrvinnsla er tengd hnakkablaði ; hljóð , málskynjun , einkum heyrnræn úrvinnsla og málskilningur eru tengd við gagnaugablað ; hreyfing , áttun og rýmisvitund tengjast hvirfilblaði en hugsun , hugtakamyndun og skipulagning er álitin eiga sér stað í ennisblöðum ( Carter , 1999:15 ; Østergaard , 2004:58 -59 ) .
Mynd 15 sýnir helstu svæði heilans .
Heilabörkurinn sem umlykur heilahvelin , er byggður upp af fjórum til sex lögum af gráu efni , heilafrumum og eru þessar frumur í heilaberkinum um 80% af mannsheilanum .
Heilabörkurinn er yfirleitt ekki nema um þrír millimetrar að þykkt .
Umfang gráa efnisins er mikið og til að það rúmist í höfuðkúpunni er heilinn samanbrotinn í fellingar .
Lægðirnar á heilanum eru kallaðar skorir og hæðirnar fellingar .
Fyrir neðan heilabörkinn og rétt fyrir framan heilastofn er stúkan sem þjónar sem skiptistöð fyrir skynrænar upplýsingar ( Knight og Hynd , 2002:29 ) .
Í heilanum eru um 100 milljarðar taugafruma sem hver um sig getur tengst þúsundum og jafnvel nokkrum hundruðum þúsunda annarra taugafruma .
Þessar tengingar eru markvissar og hver og ein ætluð ákveðnu forrituðu hlutverki .
Taugafrumum til aðstoðar eru stoðfrumur sem eru tíu sinnum fleiri en taugafrumurnar ( Aldís Unnur Guðmundsdóttir og Jörgen Pind , 2003:216 ; Wolfe , 2001:14 ) .
Mynd 15 sýnir taugafrumu með taugasíma og margar griplur sem greinast úr taugabolnum .
Griplurnar taka á móti boðum frá öðrum taugafrumum og sími flytur upplýsingar frá frumunni .
Til að starfa þarf heilinn orku .
Orkugjafi hans er súrefni sem berst með blóðinu .
Heilinn er mjög orkufrekur og notar hann meiri orku miðað við þyngd sína en vöðvi við erfiðisvinnu .
Blóðflæði til heilans er því mikið og nýtir hann einn fimmta af öllu súrefnismagni mannslíkamans .
Ef flæðið stöðvast til heilans verður einstaklingurinn meðvitundarlaus eftir fáar sekúndur ( Østergaard , 2004:41 ; Wolfe , 2001:14 ) .
Talmál er talið vera um fimmtíu til hundrað þúsund ára gamalt og hafa sérstakar heilastöðvar myndast í heilanum sem tengjast talmáli .
Í flestum einstaklingum er vinstra hvel sérhæft fyrir mál .
Innan hvors hvels eru blöðin fjögur með mismunandi sérhæfingu og lengi hefur verið vitað að gagnaugablað vinstra hvels , framan og aftan við hliðarskor er tengt málinu .
Innan málsvæðisins eru Wernickesvæðið sem er tengt skilningi og Brocasvæðið sem tengist tjáningu .
Eitt svæði enn er mikilvægt varðandi lestur og mál en það er svæðið rétt aftan og ofan við Wernickesvæðið og kallast hornfelling .
Hornfellingin tengist merkingu og koma þar saman sjón , rýmisfærni og tungumál ( Carter , 1999:138 , 151 ) .
Ritmálið er ungt .
Það er ekki nema um fimm þúsund ára og heilinn hefur ekki náð að þróa sérstök svæði sem sérhæfa sig í lestri .
Þannig fer lestur fram á mörgum stöðum í heilanum , stöðum sem eru sérhæfð fyrir talmál og heyrnræna úrvinnslu ( Snowling , 2000:149 -155 ) .
Aðferðir til að rannsaka heilann Aðferð : Afurð : Annmarkar : Krufning : Smásjársýni af vefjum og taugafrumum .
Þannig er hægt að rannsaka gerð og uppbyggingu heilans .
Aðeins hægt að vinna með heila látinna einstaklinga .
Segir ekkert um virkni heilans .
EEG - heilaritun ( electroencephalography ) .
Hefst um 1930 Ritun á heilabylgjum .
Rafskaut eru sett á höfuðkúpuna .
Þau mæla rafspennu taugafrumanna sem er skráð í línurit og þannig er virkni heilans mæld .
Veitir upplýsingar um starfsemi heilans og vísbendingar um mismunandi starfsemi í hlutum hans .
Ónákvæm mæling á virkni heilans og gefur ekki skýra mynd af hvaða svæði eru virk .
CAT-skanni ( computerized axial tomography ) .
Hefst um 1970 Röntgenmyndir .
Með hjálp tölvu er röntgenmyndunum raðað saman og búnar til þrívíddarmyndir af heila .
Þannig er gerð og uppbygging heilans skönnuð á lifandi verum .
Aðeins hægt að taka myndir frá takmörkuðu sjónarhorni .
Myndirnar sýna ekki virkni heilans .
ERP - hrifrit .
Tengist málrannsóknum frá 1970 Afbrigði af EEG-heilaritun þar sem skynáreiti eru margendurtekin og unnið er síðan með meðaltöl heila-ritanna og þannig er einangruð taugavirkni sem tengd er ákveðnu áreiti .
Upplýsingar nákvæmari en með heilariti .
Gróf og fremur ónákvæm mæling á virkni heilans og gefur ekki skýra mynd af hvaða svæði eru virk .
PET-skanni ( positron emission tomography ) .
Fyrsta dyslexíu-rannsóknin um 1988 Segulómmyndaskönnun ( jáeindaskimun ) þar sem virknistig kemur fram með mismunandi litum .
Sýnir virkni í heila við tiltekin verkefni .
Skanninn mælir orkunotkun en hún er þar sem mest geislavirkni er , þar sem heilinn er að taka upp orkugjafa sinn , blóðsykur sem berst með blóðinu .
Nota þarf geislavirkt efni og ekki ráðlagt að einstaklingar gangi í gegnum skönnunarferlið ( oft 12 skannanir ) nema einu sinni á ári .
Sýnir ágæta heildarmynd af virkni í heila en sýnir ekki svæðið þar sem virknin á sér stað .
MRI - Segulómun ( magnetic resonance imaging ) Hefst skömmu fyrir 1990 Segulómmyndir .
Heilinn sést með þessari aðferð frá fjölbreyttum sjónarhornum .
Merkjum sem myndast þegar rafsegulbylgjum er beint að heilanum er safnað saman og með tölvusneiðmyndum er þeim upplýsingum síðan breytt í þrívíða mynd .
Merkin eru mismunandi eftir mismunandi vefjum heilans .
Úr verður mynd sem lítur út eins og gráleit röntgenmynd .
Nýtast fyrst og fremst til að greina heilasvæði , ekki til að skoða virkni þeirra .
fMRI - Starfræn segulómun ( functional magnetic resonance imaging ) .
Hefst skömmu fyrir 1990 Segulómmyndir .
Fram kemur hvaða heilasvæði eru virkust við tiltekin verkefni .
Virknin er mæld með því að fylgjast með blóðflæði í heilanum þar sem virkar taugafrumur þurfa eldsneyti frá blóðsykri og súrefni sem berst með blóðinu .
Hægt að taka nokkrar myndir á sekúndu .
Aðallega er hraðinn ekki nógur til að geta greint alla virkni heilans og kostnaðurinn er mikill .
Einnig getur mælingin verið ónákvæm og mælt óviðkomandi truflanir .
MEG - Segulheilaritun ( magnetoencephalography ) .
Nýleg aðferð Nemur boð á svipaðan hátt og EEG-rafheilaritun en hér eru segulslög taugafrumanna skráð .
Hraðvirkari en önnur skönnunartækni og getur því kortlagt breytingar nákvæmar .
Boðin eru veik og truflast auðveldlega .
Tíðninákvæmi er í millisekúndum og rýmisnákvæmni er í millimetrum en gefur ekki neina nákvæma mynd af gerð heilans eða svæðum hans .
Er því oft notað með MRI segulómun og kallast þá MSI MSI - Segulmyndir ( magnetic source imaging ) .
Nýleg aðferð MSI er mat sem fram fer með tengingu á segulómun , MRI og segulheilaritun , MEG .
Sameinar annars vegar nákvæmni segulheilaritunar ( MEG ) , sem mælir hvar og hvenær tiltekin heilavirkni verður og segulómunar ( MRI ) sem á nákvæman hátt sýnir eðlilega heilavefi sem og breytingar á þeim .
Gefur upplýsingar um skipulag heilabarkarins .
Unnt að fylgjast með taugavirkni með mikilli nákvæmni ( millisekúndur og millimetrar ) .
Er fjölaðferðamyndun sem gerir kröfur til aðbúnaðar og færni vísindamanna við rannsóknir .
( Aldís Unnur Guðmundsdóttir og Jörgen Pind , 2003:216 ; Wolfe , 2001 : 5-10 ; Carter , 1999:26 -27 ; Høien og Lundberg , 2002:173 -191 ) .
Rannsóknir á gerð heilans Rannsóknir á heilum eru annaðhvort gerðar með krufningu látinna einstaklinga eða með ýmiss konar skönnun eða segulómun heila lifandi manna .
Kortlagning heilans hófst fyrir meira en hundrað árum .
Með samanburði á heilum fólks sem hafði haft einhvers konar truflanir og heilum þeirra sem enga truflun höfðu , fundu vísindamennirnir Broca og Wernicke málsvæðin tvö í heilanum , sem við þá eru kennd .
Þeir tóku eftir því að þeir sem áttu við svipaðar taltruflanir að stríða höfðu allir frávik í heila á sama stað .
Frumkvöðull rannsókna á gerð heilans með tilliti til dyslexíu er Galaburda , sem ásamt fleirum krufði fyrst árið 1978 heila eins karlmanns og nokkrum árum síðar fjögurra annarra sem allir voru með dyslexíu .
Rúmum áratug síðar bættust við rannsóknir á heilum þriggja kvenna ( Habib , 2000 ; Snowling , 2000:151 ) .
Áður , eða árið 1968 , hafði reyndar Drake ritað grein um krufningu heila drengs sem hafði átti erfitt með að læra að lesa og vitað var um mígreni og námserfiðleika í fjölskyldu hans .
Í heila drengsins hafði fundist , frávik aðallega í fellingum heilabarkarins á svæði neðarlega í vinstra hvirfilblaði .
Heilahvel eru að öllum jafnaði misstór .
Efra borð gagnaugablaðs í því vinstra er vanalega stærra .
Þetta svæði vinstra heilahvels styður málathafnir .
Rannsóknir á heilum leiddu í ljós að heilahvel þessara einstaklinga með dyslexíu voru jafnstór og var hægra hvelið stærra en venjulega ( Habib , 2000 ; Rosen o.fl. , 2001 ) .
Heilabörkurinn er eins og kort eða safn korta yfir starfsemi líkamans .
Þessi kort eða svæði gegna því hlutverki að vera aðsetur skynjunar og hreyfingar og vera tengisvæði sem stjórna t.d. minni , hugsun og máli .
Eftir því sem kortin og taugafrumurnar eru fleiri er hægt að bregðast við fleiri áreitum .
Þannig skiptir stærð þessara svæða máli þegar kemur að lestri ( Leonard , 2001:164 ; Aldís Unnur Guðmundsdóttir og Jörgen Pind , 2003:240 -241 ) .
Knight og Hynd ( 2002 ) fjalla um smásjárrannsóknir Galaburda sem leiddu í ljós að taugafrumur hafa breyst í heilum fólks með dyslexíu .
Þessar breytingar eru algengari í vinstra heilahveli en koma einnig fyrir í öðrum svæðum heilans og eru taldar verða á miðju fósturskeiði þegar taugakerfið er á viðkvæmu þroskastigi .
Rannsóknir Galaburda sýna einnig að heilar manna með dyslexíu hafa smærri taugafrumur eða fleiri smáar taugafrumur í tilteknum svæðum í stúkunni .
Stúkan liggur innan við heilabörkinn og virkar eins og skiptistöð sem beinir upplýsingum frá skynfærum í rétta átt til frekari úrvinnslu .
Svæði stúkunnar , þar sem frávikin hafa fundist , eru hliðlægt hnélíki , en það tengist sjóninni , og miðlægt hnélíki , sem tengist heyrn .
Þessar taugafrumur í hliðlægu og miðlægu hnélíki , tengjast svæðum sjón- og heyrnarbarkar þar sem einnig hafa fundist breytingar í taugafrumum og mynstur samhverfra fruma ( Knight og Hynd , 2002:30 ) .
Annmarkar þess að draga ályktanir af heilarannsóknum sem fram hafa farið með krufningu og samanburði heila látinna einstaklinga eru ýmsir .
Sjaldan er vitað um hæfni einstaklinganna og ekki vitað um hvernig námi og kennslu þeirra hefur verið háttað , einkenni lestrar , greiningarviðmið og svo framvegis .
Einnig er um mjög fá tilvik að ræða .
Vellutino , Snowling og Scanlon ( 2004 ) nefna að aðeins séu um tíu tilvik rannsökuð með birtum niðurstöðum .
Vegna augljósra annmarka hafa rannsakendur í staðinn snúið sér að rannsóknum með segulómun á heilanum .
( Aldís Unnur Guðmundsdóttir og Jörgen Pind , 2003:209 ; Vellutino o.fl. , 2004:19 ) Með MRI tækninni eða segulómun og starfrænni segulómun , fMRI , er hægt að rannsaka heila lifandi manna .
Þessi tækni hefur gerbreytt leitinni að taugafræðilegum orsökum dyslexíu .
Rannsakendur beina sjónum sínum sérstaklega að efra borði gagnaugablaðs , gagnaugablaði , hvelatengslum og litlaheila .
Með þessum rannsóknum hafa fundist breytingar eða frávik í uppbyggingu heilans sem tengjast sjónkerfi , stúku , hvelatengslum og svæðum við hliðarskor , í fellingum , gagnaugablaði og hvirfilblaði .
Frávik hafa einnig fundist í litlaheila ( Eckert o.fl. , 2003:482 , Richards , 2001:200 ) .
Nokkrar rannsóknir hafa að undanförnu farið fram á samhverfu heilahvela hjá einstaklingum með dyslexíu og án hennar .
Niðurstöður þessara rannsókna eru ekki allar samhljóða .
Algengast er að einstaklingar með eðlilega lestrarfærni hafi misstór heilahvel en heilahvel þeirra sem eru með lestrarerfiðleika reynast oftast vera samhverf .
Svo virðist að nemendur með mjög mikla hljóðkerfiserfiðleika hafi samhverf hvel en þeir sem eru með minnstu erfiðleikana hafi frekar ósamhverf hvel ( Høien og Lundberg , 2002:176 ) .
Einnig hefur komið í ljós að umfang hægra framsvæðis í litlaheila og Brocasvæðis greindi þá sem voru með dyslexíu frá hinum .
Þessi svæði þeirra sem voru með dyslexíu voru marktækt minni en samanburðarhóps .
( Eckert o.fl. , 2003:488 ) .
Einnig hefur tekist að sýna með rannsókn að munur er á gerð heila eftir því hvort einstaklingur er með lestrarerfiðleika með eða án málerfiðleika .
Þeir sem eiga í hvorutveggja mál- og lestrarerfiðleikum , reynast vera með smá og samhverf heyrnarbarkarsvæði en þeir sem eiga í lestrarerfiðleikum án málerfiðleika hafa gjarnan aukafellingu í heyrnarberki og meiri munur er á stærð heilahvela og litlaheila ( Leonard , 2001:159 ) .
Einnig liggja fyrir rannsóknir sem sýna engan mun á stærð heila hjá einstaklingum með dyslexíu og án hennar ( Vellutino o.fl. , 2004:19 ) .
Þrátt fyrir misvísandi niðurstöður rannsókna á gerð heilans eru vísbendingar um einhvern mun á nokkrum heilasvæðum einstaklinga með og án dyslexíu .
Þessar niðurstöður styrkja kenningar um líffræðilegar orsakir lestrarerfiðleika ( Zeffiro og Eden , 2000:7 ) .
Rannsóknir á virkni heilans Tækniframfarir undanfarinna ára gera mönnum ekki einungis kleift að skoða gerð heilans heldur einnig virkni hans .
Bylting varð á heilarannsóknum um 1990 með nýjum möguleikum til rannsókna .
Þannig er nú hægt að athuga hvaða heilastöðvar eru virkar við mismunandi athafnir eða hugarstarfsemi og mæla hvers konar viðbrögð eða breytingar verða við starfsemi .
Mælingar kortleggja hvar og hvenær þessar breytingar eiga sér stað í heila og hafa í auknum mæli verið notaðar til að rannsaka dyslexíu .
Þessar rannsóknir byggja á segulómmyndaskönnun , segulómun , starfrænni segulómun og segulheilaritun .
Segulómmyndaskönnun og starfræn segulómun meta heilavirkni annaðhvort með flæði blóðs eða súrefnisupptöku meðan verkefni eru unnin .
Segulheilaritun , sem er afbrigði af heilaritun , mælir hins vegar breytingar á segulsviði heilans ( Vellutino o.fl. , 2004:20 ; Snowling , 2000:151 ) .
Þrjú svæði í vinstra heilahveli hafa verið greind sem helstu svæðin sem virkjast við lestur .
Þessi svæði eru Brocasvæðið , Wernickesvæðið og svæði sem er aftarlega og neðarlega í vinstra hveli .
Þessi svæði tengjast hljóðkerfisvitund , orðgreiningu og sjálfvirkri endurþekkingu orðmynda ( Shaywitz , 2003:78 ) .
Shaywitz ( 2003:59 -89 ) segir að segulómunarrannsóknir hafi greint að minnsta kosti tvær taugabrautir sem notaðar eru við lestur .
Önnur er notuð við byrjendalæsi , til að umskrá orðin en hin er hraðvirkari og notuð þegar lestur er orðinn þjálli , meiri orðheildarlestri er beitt .
Umskráningin eða hljóðunin fer að mestu fram í Brocasvæðinu .
Færir lesarar nota meira svæðin tvö aftar í heilanum , Wernickesvæðið , það er orðgreiningarsvæðið og orðmyndasvæðið .
Af þessum tveimur aftari svæðum notar sá sem er að læra að lesa eða lítt þjálfaður lesari orðgreiningarsvæðið meira .
Hann þarf að styðjast við hægvirku orðgreininguna til að geta lesið meðan sá þjálfaði þekkir orðin meira sjálfvirkt .
Rannsókn Habib ( 2000 ) á virkni við að greina rím leiddi í ljós að leshamlaðir virkjuðu ekki svæðið sem endurþekkir orðmyndir en það reyndist hins vegar virkt hjá samanburðarhópnum .
Með segulómmyndaskönnun um 1990 tókst að sýna fram á að virkni heilans er mismunandi eftir því hvort um sjónræna þætti , hljóðkerfislega þætti eða skilningsþætti lestrar er að ræða ( Shaywitz , 2003:76 -86 ) .
Með sömu tækni hefur einnig komið í ljós að virkni á ákveðnum og afmörkuðum heilasvæðum er meiri við lestur hjá leshömluðum en meðallesurum ( Høien og Lundberg , 2002:189 -91 ) .
Athyglisvert er að þessi nýja tækni hefur leitt í ljós að karlar og konur virkja ekki alveg sömu svæðin í heilanum við lestur .
Þannig reyndust góðir karllesarar eingöngu virkja Brocasvæði vinstra hvels þegar þeir áttu að greina hvort tvö bullorð rímuðu eða ekki .
Meirihluti kvennanna notaði við þetta verkefni Brocasvæðið vinstra megin eins og karlarnir , en einnig svæði í hægra hveli .
Báðir hóparnir unnu jafnhratt og ámóta vel .
Að mati rannsakenda ( Shaywitz , 2003:77 ) hefur þarna í fyrsta sinn verið greindur mállegur kynjamunur á heilavirkni .
Snowling ( 2000:155 ) telur að sífellt fleiri rannsóknarniðurstöður styðji þá kenningu að hljóðkerfisvandi geti verið afleiðing af mismuni á starfsemi vinstra heilahvels hjá meðallesurum og þeirra sem eru með dyslexíu .
Sérstaklega virðist vera um að ræða svæðin sem tengja heilasvæði málskilnings og máltjáningar .
Svo virðist sem að hjá börnum , sem ná eðlilegum árangri í lestri komi fram ákveðið virknimynstur í starfsemi heilans þegar þau lesa .
Fyrst virkjast svæði sem styðja sjónræna úrvinnslu , síðan svæði á neðri hlið gagnaugablaðs beggja heilahvela og stuttu síðar virkjast svo að segja þrjú svæði í gagnaugablaði og hvirfilblaði í vinstra heilahveli .
Þetta eru efri gagnaugafelling , Wernickesvæðið og hornfelling .
Börn með dyslexíu virkja hinsvegar á svipuðum tíma sömu svæði hægra hvels ( Vellutino o.fl. , 2004:20 ) .
Rannsókn Breier o.fl. ( 2003 ) styður þetta en þau komust að því að börn án leshömlunar virkjuðu vinstra hvel að mestu við að greina forhljóð en börn með leshömlun virkjuðu sambærilegt svæði í hægra hveli .
Þar kom einnig fram að aukin virkni í hægra hveli var í réttu hlutfalli við minni færni hljóðkerfisvinnslu .
Í samantekt Richards ( 2001:196 ) á rannsóknum á heilavirkni síðasta áratug síðustu aldar kemur fram að mismunur er á virkni hjá leshömluðum og meðallesurum við lausn margvíslegra verkefna .
Þessi munur hefur verið greindur í tengslum við hljóðkerfisvitund ; þegar greina á hraðar sjónrænar breytingar og þegar þarf að samhæfa hljóðkerfi og merkingu talmáls .
Þessi virknimunur leiðir til erfiðleika við að umbreyta ritmáli í talmál .
Svo virðist sem munurinn milli leshamlaðra og annarra sé ekki bundinn við eitt ákveðið svæði í heilanum heldur er hann líklegri til að birtast í tengslum við ákveðnar taugabrautir .
Tengsl hafa komið í ljós á milli lestrarfærni og virkni á orðmyndasvæðinu .
Því meiri sem virknin mælist þeim mun betri er lesturinn segir Shaywitz ( 2003:80 ) .
Þannig eru að hennar mati sterk tengsl milli lestrarfærni og þess að geta reitt sig á virkni á svæði sjálfvirkni við endurþekkingu orða .
Taugakerfi sem bera ábyrgð á lestri breytast á meðan á lestrarnámi stendur .
Heilavirkni einstaklinga á aldrinum 6 til 22 ára hafa verið könnuð við fjölbreytt verkefni sem tengjast lestri .
Við lestrarnám reyndust vera tvenns konar breytingar á virkni heila .
Annars vegar var aukin virkni í vinstrahveli á Brocasvæðinu og hins vegar dvínandi virkni í neðra gagnaugasvæði hægra hvels .
Að mati rannsakenda ( Turkeltaub , Gareau , Flowes , Zeffiro og Eden , 2003 ) er þróunarferli lestrar þannig að fyrst er sjónræna kerfið notað til að greina stafina , þá eru hljóðkerfissvæðin virkjuð og hljóðunarfærnin eflist .
Því næst er ráðið í stafaröðun eða stafasamstæður sem einingar og ný orð lesin út frá þekktum orðum .
Lokastaðan er hinn vel læsi einstaklingur .
Hjá þeim fluglæsa eru tauganet milli svæða þroskuð þannig að hann er fljótur að lesa orðin .
Í þessum tauganetum eru brautir sem flytja sjónrænar upplýsingar á svæði sem talið er tengjast sjónrænum orðmyndum og getur verið til að tengja óhlutbundin rittákn við hljóðkerfismerki .
Enn er verið að rannsaka sérhæfð hlutverk þessara heilasvæða í tengslum við lestur .
Þær upplýsingar sem þegar liggja fyrir eru taldar styrkja þá kenningu að aftari málsvæðin þroskist fyrr en þau fremri .
Svo virðist sem að virkni í hægri fremri svæðum fari minnkandi með aukinni lestrarfærni ( Turkeltaub o.fl. , 2003 ) .
Rannsóknir á taugafræðilegri starfsemi í tengslum við lestrarnám hafa reynst erfiðar þar sem þurft hefur að styðjast við lestrarfærni eða orðalestur .
Það merkir að þeir sem ekki geta lesið orð eru því útilokaðir frá slíkum rannsóknum .
Einnig hefur verið erfitt að greina hvaða breytingar verða við aukinn orðaforða annars vegar og almennan taugafræðilegan þroska hins vegar ( Turkeltaub o.fl. , 2003 ) .
Enn einn annmarki á rannsóknum með hinni nýju tækni er sá að ekki er hægt að alhæfa af athöfnum fullorðinna og færa yfir á börn , en ekki hefur verið talið óhætt að setja börn í segulómmyndaskönnun þar sem nota þarf geislavirk efni ( Knight og Hynd , 2002:33 ) .
Loks er rétt að benda á að hingað til hafa rannsóknir á heilavirkni yfirleitt beinst að litlu úrtaki og því er erfitt að alhæfa út frá þeim ( Leonard , 2001:174 ) .
Breytingar á heilastarfsemi
Eins og að framan er greint tekur virkni heilastarfsemi breytingum við lestrarnám .
Virkni í heilastarfsemi er síðan svipuð hjá góðum lesurum burtséð frá aldri .
Hún er mikil í aftari hluta heilans en minni í fremri hluta .
Heilavirkni leshamlaðra tekur hins vegar sérstökum breytingum með aldrinum .
Segulómmyndir sýna að með aldri eykst virkni í fremri hluta á Brocasvæðinu hjá leshömluðum börnum þannig að á táningsaldri kemur fram aukin virkni þar við lestur , eins og til að bæta upp vandræðin fyrir aftan .
Hugsanlega er um að ræða að hvert orð sé lesið « upphátt í hljóði » ( innri hljóðun ) , sem er þá leið til að hjálpa til við að lesa orðið .
Þetta er hægvirk lestraraðferð en hún virkar og talið er að margir leshamlaðir lesi á þennan hátt , þar á meðal duglegir leshamlaðir námsmenn í háskólum ( Shaywitz , 2003:81 -84 ) .
Þjálfun og markviss kennsla tengd lestri og hljóðkerfisfærni getur breytt virknimynstri heilastöðva leshamlaðra og fært virknina á svæði sem venjulega er notuð við lestur .
Þannig fundu Simos o.fl. ( 2002 ) að taugavirkni svæðum í vinstra heilahvelinu jókst við þjálfun hjá börnum með leshömlun .
Átta börn á aldrinum 7 -17 ára fengu 80 klukkustunda markvissa kennslu .
Öll höfðu þau verið greind með leshömlun sem einkenndist af miklum erfiðleikum við endurþekkingu orðmynda og slakri hljóðkerfisvitund .
Fyrir kennslu var um litla eða enga virkni að ræða í aftari hluta vinstri gagnaugafellingar , svæði sem venjulega er tengt hljóðkerfisvinnslu en aukin virkni var í samsvarandi svæði hægra hvels .
Eftir kennslu , sem leiddi til verulegra framfara í lestri , var merkjanleg aukin virkni í vinstri gagnaugafellingu hjá öllum þátttakendum .
Virknibreyting kom einnig fram í rannsókn Richards ( 2001 ) .
Breytingar urðu á virkni í vinstra heilahveli eftir hljóðkerfisþjálfun .
Fyrir kennsluna virkjuðu leshamlaðir þátttakendur svæði framarlega í vinstra hveli sem ekki voru virk hjá meðallesurum .
Eftir þjálfunina hafði dregið úr þessari virkni .
Frekari rannsókn Richards o.fl. , ( 2002 ) á áhrifum þjálfunar og kennslu hljóðkerfisfærni annars vegar og orðmyndunarfærni hins vegar leiddi í ljós að þau börn sem fengu kennslu í tengslum við orðmyndun voru líklegri en þau sem fengu hljóðkerfisþjálfun til að minnka virknina í vinstra framhveli við úrvinnslu hljóðkerfisverkefna .
Þau sem fengu orðmyndunarverkefni fóru samkvæmt þessari rannsókn , frekar að nota sjálfvirkari aðferðir við lestur en þau sem fengu hljóðkerfiskennslu .
Markviss fjölþætt lestrarkennsla hefur áhrif á heilavirkni leshamlaðra .
Þetta kom fram í rannsókn Aylward o.fl. ( 2003 ) á áhrifum markvissrar lestrarkennslu á heilavirkni hjá tíu leshömluðum börnum og ellefu eðlilega læsum börnum .
Lögð voru fyrir tvö verkefni , annað þar sem átti að tengja hljóð og bókstafi og hitt til að skilja tengsl orðmynda .
Á meðan börnin unnu fór fram starfræn segulómun .
Þá fóru leshömluðu börnin í markvissa lestrarkennslu tvo tíma á dag í 14 daga .
Kennslan tók mið af niðurstöðum rannsóknar National Reading Panel ( 2000 ) á hvaða þættir lestrarkennslu bæru árangur .
Unnið var með ; hljóðkerfisvitund , bókstafi og hljóð þeirra , lestraröryggi og lesskilning .
Skönnunin var endurtekin á báðum hópum .
Heilavirkni við fyrri skönnun við orðmyndunarverkefnin var marktækt minni hjá leshömluðu börnunum á ákveðnum svæðum .
Eftir kennsluna náðu leshömluðu börnin betri árangri í lestri og heilavirkni jókst við bæði verkefnin þannig að hún varð nærri sambærileg við samanburðarhópinn .
Shaywitz o.fl. , ( 2004 ) rannsökuðu 77 börn á aldrinum sex til níu ára , þar af voru 49 með lestrarerfiðleika .
Tilraunahópurinn fékk 50 mínútna einstaklingskennslu daglega , alls um 105 klukkustundir .
Kennslan samanstóð af vinnu með bókstafi og hljóð og eflingu lestraröryggis og lesskilnings með textalestri .
Eftir átta mánaða kennslu hafði þeim sem voru í tilraunahópnum farið mikið fram í lestri og sýndu aukna virkni á svæðum vinstra heilahvels .
Í upphafi tilraunar var aðeins farið að bera á myndun brauta í hægra hveli til að bæta upp slaka virkni í vinstra hveli .
Í lokin bar minna á þessum hjálparbrautum og virkni í vinstra hveli hafði aukist .
Ári eftir að tilrauninni lauk nýttu þessi börn sambærileg svæði og börn án lestrarerfileika .
Niðurstöður eru þær að mati rannsakenda , að eðli þjálfunarinnar er afgerandi fyrir framfarir hjá leshömluðum þar sem sérstök lestrarþjálfun með áherslu á hljóðkerfisvitund leiðir til eflingar hraðvirku taugakerfanna sem eru mikilvæg fyrir lestraröryggi .
Rannsóknir á heilavirkni gefa þannig alveg nýja og spennandi möguleika á að meta áhrif kennslu .
Kennsla virðist skipta miklu máli við þróun þess hluta taugakerfisins sem tengist lestri .
Draga má þá ályktun að breytingar verði á taugakerfi eftir velheppnaða íhlutun og að taugakerfið sé mun mótanlegra en haldið var .
Í stuttu máli
Með segulómmyndarannsóknum hefur tekist að sýna fram á hvaða svæði heilinn virkjar við lausn ákveðinna verkefna og hvernig þessi virkni er mismikil og fer fram á ólíkum stöðum heilans eftir því hvort í hlut eiga einstaklingar með leshömlun eða ekki .
Einnig hefur komið fram að hjá fólki með leshömlun getur verið um vanvirkni að ræða á svæðum sem virkjast hjá öðrum við lestur og einnig getur verið um virkni að ræða á svæðum sem ekki virkjast venjulega við lestur hjá þeim sem ekki hafa leshömlun .
Orsakir eru líklega breytingar eða þroskafrávik sem verða á tímabilinu frá fimmta mánuði meðgöngu til sjötta meðgöngumánaðar .
Tilgátur eru um að þessi þroskafrávik á fósturskeiði hafi smávaxandi áhrif , það er hafi áhrif á þróun annarra þátta í framhaldinu .
Sýnt hefur verið fram á að lestur þróast á ákveðinn taugafræðilegan hátt með aldrinum hjá óhömluðum lesurum .
Þótt rannsóknir gefi stundum nokkuð misvísandi niðurstöður sýna þær ótvírætt að viss heilasvæði eða net af svæðum koma við sögu þegar dyslexía er rannsökuð .
Lestur er samvinnuverkefni margra stöðva sem eru víða í heilanum .
Hljóðkerfisfærni og lestur eru í gagnvirku sambandi .
Rannsóknirnar gefa til kynna að breytingar verði á taugakerfi við velheppnaða íhlutun og það sé mun mótanlegra en haldið var .
Kennsla virðist skipta marktæku máli við þróun þess hluta taugakerfisins sem tengist lestri .
Þjálfun hljóðkerfisfærni og orðhluta skiptir máli við þessa þróun .
Einnig skiptir máli að íhlutunin komi snemma og að hún sé þétt .
Margir fræðimenn eru sammála um að beita þurfi fjölskynjunaraðferðum við kennslu og að kennslan þurfi að vera markvisst byggð upp .
Orðskýringar
augndvöl , sjónfesting : Sá tími sem augu dvelja tiltölulega kyrr við orð .
augnrykkir : Hreyfinga augna milli augndvala , t.d. frá einu orði til annars .
baklæg braut : Braut fyrir sjónrænar upplýsingar um sjónbörk .
Greinir hvar hlutir eru í rými og því einnig kölluð hvar-braut .
Önnur tveggja sjónbrauta heilans .
fylgifyrirbæri , fylgikvilli : Einkenni eða ástand sem fylgir sjúkdómi .
grátónanæmi : Það hversu vel einstaklingur greinir mun á grátónum eða skerpu tóna .
Næmi á mismunandi tóna .
griplur : Stuttir og greinóttir angar sem ganga úr taugabol , taka á móti boðum frá öðrum taugafrumum .
jafnbirta : Jafnbirta er þegar mismunandi litir hafa nákvæmlega sama birtumagn .
magnófruma : Ein tveggja frumugerða í sjónbrautum .
Fæst við , tímaskynjun , hraðar breytingar og hreyfingar .
Hin frumugerðin er parvófruma .
magnófrumukefi , M-kerfi , « hvar » kerfi : Annað tveggja samliggjandi kerfa eða brauta sem flytja sjónboð frá auga til skilnings og úrvinnslu í heila .
Fáir hafa gert meira fyrir þig en Bjarni Benediktsson , þú hundeltir hann lifandi .
Skrifaðir vel um hann dauðan .
Sagðir mér að þú hefðir jafnvel sagt að hann væri mesti stjórnmálamaður Íslands um sína daga !
Ég reikna ekki með hann hafi borið þetta .
Bjarni gerði það eitt sem hann trúði á og sannfæring hans sagði honum .
Hann var fastur fyrir , ekki vingull eins og þú .
Hann var svo greindur maður að hann trúði því jafnvel að sumir kommúnistar hefðu sannfæringu fyrir því sem þeir boðuðu .
En hann barðist gegn þeim .
En hann gat virt þá að öðru leyti .
Það getur þú að vísu , ef marka má bréf þitt , þú ruglar tam .
ekki saman skoðunum mínum og ljóðum .
Bjarni gat einnig virt skoðanir andstæðinga sinna .
En mér sýnist á bréfinu þínu að það getir þú ekki .
Þú sérð djöfla alls staðar þar sem skoðanir okkar fara ekki saman .
Einu sinni fluttir þú fyrirlestur um NATO í ríkisútvarpið .
Þórbergur sagði að mál þitt bæri vott um dómgreindarleysi og siðspillta pólitíska lágkúru .
Það var meðan þú fluttir málstað vestræns lýðræðis .
Ég hef alltaf gert það og m.a. barizt gegn kommúnisma harðar en flestir aðrir , hvorttveggja af djúpri sannfæringu .
Ég geng sem sagt enn með svona siðspillta pólitíska lágkúru í brjóstinu .
Því haggar enginn , og allra sízt kaupi ég ljóðum mínum og öðrum verkum frið með því að slá af þessari sannfæringu minni .
Þú lætur að því liggja að ég og mínir líkar séu skriðdýr og lýsir okkur sem hórum , ef ég man rétt .
Notaðu þín orð eftir því sem þér finnst viðeigandi , það hefur engin áhrif á mig .
Meðan ég veit að brottför varnarliðsins frá Íslandi mundi stórauka hættuna á að okkar litla land yrði heimsveldi Rússa að bráð , eins og Kínverjar fullyrða í mörgum samtölum við mig , enda augljóst mál og vitneskja allra góðra Íslendinga , þá mun ég láta blað mitt standa vörð um utanríkisstefnu Bjarna Benediktssonar , því að hún er jafnnauðsynleg nú og áður .
En að sjálfsögðu geta tímarnir breytzt .
Ashkenazy vinur minn sem þekkir kommúnisma betur en þú hefur sagt mér nákvæmlega hvernig Sovétar hugsa sér að gleypa landið .
Hann varar okkur við að slaka á öryggi og bjóða hættunni heim .
Það gera allir sem eitthvert vit hafa á og einhverja reynslu til að bera .
Þú talar um einhverja útlaga frá kommúnistaríkjum sem þú hefur hitt í Bandaríkjunum og séu sammála þér í einu og öllu , að mér skilst .
Það var þá til einhvers að þeir flúðu !
Eða talaðirðu kannski líka við Solzhenitsyn ?
Ég talaði aftur á móti við Sinjavskí í París eins og þú kannski veist - og hann hefur nú sömu skoðun og mér skilst að þú hafir haft fyrir 20 árum .
En hvernig á maður annars að vita , hvaða skoðun þú hefur haft ?
Ég held nefnilega , Diddi minn , að þú hafir haft litlar skoðanir á þjóðmálum , bara tilfinningaviðbrögð .
Og menn stjórna hvorki blaði né landi með slíkri ' dómgreind ' .
Þegar ég fékk þá ábyrgð að stjórna Morgunblaðinu einsetti ég mér að það yrði gert án tilfinningavæmni eða vináttutengsla - heldur með raunsæi og sannfæringu og trú á það sem ég tók að mér .
Eins og Becket !
En menn greinir að sjálfsögðu á um hvernig þetta skuli gert .
Og þeir sem hatast við þetta , vilja auðvitað koma því á að ég sé spilltur .
Þú skrifaðir eitt sinn um Hannes Hafstein Kristjáns Albertssonar , þar sem þú m.a. tókst öllum að óvörum upp hanzkann fyrir Jóhannes afa minn , sem lifði fyrir frelsi og framtíð Íslands og lagði líf sitt raunar í sölurnar fyrir það .
En hann var kallaður spilltur , jafnvel landráðamaður af ýmsum þeim sem þá voru í þínum sporum nú .
Hann lét sér fátt um finnast .
Hann var ekki spilltari en það .
Og jafnvel þú sást í gegnum blekkingavef ' föðurlandsvinanna ' og gafst honum fyrstu einkunn sem hann átti skilið .
En ég skil ekki enn að þú skyldir ekki halda áfram að æpa með hinum .
Það sýnir mér að drengskapur ónáðar stundum freistingar Sigurðar A. Magnússonar .
Ég hef ekki áhyggjur af stefnu Morgunblaðsins , þegar upp verður staðið - ef Ísland verður ekki kommúnisma að bráð og fær að lifa áfram frjálst og æ frjálsara .
Hitt er annað mál að þetta blessaða land mætti vel losna við þá dómsjúku kynslóð sem er okkar - og það er rétt , að þegar við erum dauðir getur vel verið að segja megi með einhverjum rétti : Farið hefur fé betra !
En þessir tímar eru háskalegir og það eru fáir sem þola þá , þ. á m. þú - með allt þetta inni í brjóstinu sem nú brauzt út .
Þú tínir allt mögulegt til , sumt man ég ekki eins og Biafra - hvað var það ?
- og í sambandi við Víetnam skrifaði ég sjálfur aðalgagnrýnina á stefnu Bandaríkjanna , eftir að ég hitti Fulbright í Washington , þeirri voðalegu borg .
En auðvitað manst þú það ekki , það hentar ekki .
Það hentar ekki heldur að minnast á það sem við höfum gert gott saman , t.d.
þegar við börðumst af hörku gegn fasistaklíkunni í Grikklandi - og ég var gagnrýndur fyrir af þeim sem selja fisk til Grikklands .
Þú minnist ekki heldur á trúnaðarmál sem ég sagði þér og birtist svo í Þjóðviljanum o.sv.frv.
Ég hef gert mér far um að gleyma ýmsu af þessu og ætla ekki að fylla hjartað á mér af skít og hatri , ég trúi á það góða .
Það er nóg samt .
En þú virðist reyna undir drep að muna allt sem þér finnst ávirðingar okkar , en hitt sem gæti ónáðað þína eigin samvizku er að sjálfsögðu gleymt og grafið .
Þú hefðir víst eitthvað sagt , ef þú hefðir lent í mestu galdraofsókn sem ísl. rithöfundur hefur þurft að standa í , þ.e. 7 mánaða Fjaðrafoki , en varla nokkurn tíma talað um verkið , heldur vonzku mína og spillingu .
Síðasta árásin birtist í Austra 7 mán. eftir að ofsóknirnar hófust .
Svo reyni ég í bók í fyrra að bera hönd fyrir höfuð mér , en þá hefst nýr galdur !
Hvar stóðst þú í þessari herferð allri ?
Og hvað hefðuð þið frændur sagt en þetta er aðeins lítið og meira og minna gleymt dæmi .
Þú biður um bækurnar mínar tvær .
Þú færð þær að sjálfsögðu - og getur birt það sem þú vilt ; ástæða : að þú komst út úr skelinni og gafst mér tækifæri til að segja við þig nokkur vel valin orð líka .
Ég er gamall vinur þinn - og það kemur einnig fram í bréfi þínu , þó að Hanna segist vart sjá það - en jafnframt harðasti gagnrýnandi .
Nú hef ég líka létt á mér , svo að ekki hallast á .
Vonandi getum við svo talazt við án þess að drepast úr skítalykt .
Halldór Sigurðsson þekki ég ekki - og hef aldrei gert .
Hann skrifaði allt of langar greinar og enn leiðinlegri , sem ég hafði því miður lítinn áhuga á , en birti samt , því mér fannst málstaður hans heldur góður .
Mér er sagt hann hati mig vegna þess ég hafi einhvern tíma í miklum önnum látið hann bíða eftir mér .
Þú skalt ekki halda að ég sé ofantekinn fyrir svoleiðis minnimáttarkennd .
En ég vona hann komizt í sátt við sjálfan sig , þá sættist hann kannski við mig .
Og það munt þú einnig gera , þegar þú hefur sætzt við Sigurð A. Magnússon .
Vefur Darraðar er úr Njálu , örlagavefurinn .
Þú sérð það allt þar .
Jæja , Diddi minn , þú hefur gefið mér tækifæri til að létta svolítið á mér .
Fyrir það er ég í raun og veru þakklátur .
Þess vegna skrifaði ég þér - og segi já við öllum óskum þínum .
Svo sjáum við hvort Becket fellur í kórnum .
Beztu kveðjur og framtíðaróskir .
Þinn gamli vinur Matti .
P.s.
Enn eitt dæmi um spillingu : Eitt sinn hrópaði Ólafur Jónsson upp yfir alla á listamannaþingi , að ég væri gjörspilltur vegna þess að ég hafði verið hlynntur einhverju verki eftir Sigurð A. Magnússon , mig minnir í Menningarsjóði .
Ólafur hringdi til mín eftir Fjaðrafok og sagðist mundu drepa mig sem rithöfund , ef ég réði hann ekki á Mbl.
Ég er víst lifandi enn !
Og svo skulum við vera sammála um Breyskleikann !
- M.
Kannski er rétt að geta þess í framhjáhlaupi að Matthías misskildi ummæli mín um austantjaldsrithöfunda .
Þeir voru ekki flóttamenn , heldur starfandi höfundar í leppríkjum Sovétríkjanna , Ungverjalandi , Póllandi og Austur-Þýskalandi , og þekktu því af eigin raun návist erlendra herja í löndum sínum .
Þegar endanlega hafði verið gengið frá handriti sýnisbókarinnar , lagði ég land undir fót og hélt snemma í desember til Minneapolis og flutti fyrirlestur við Minnesotaháskóla um íslenska samtímaljóðlist á vegum þriggja stofnana : Hekla Society , Center for Northwest European LanguageandAreaStudies og TheDepartmentofScandinavianStudies .
Þaðan fór ég til Madison og flutti sama fyrirlestur við norrænudeild Wisconsinháskóla , sem frægur þýðandi Jónasar Hallgrímssonar , Dick Ringler , veitti forstöðu .
Var aðsókn í báðum tilvikum furðugóð og verulega forvitnilegt að eiga orðastað við tilheyrendur , sem margir voru næsta fáfróðir um íslenskan kveðskap en fullir áhuga á efninu .
Á margan hátt voru samvistir rithöfundanna í Iowa City frjóar og lærdómsríkar .
Að vísu átti ég annríkara en margir kollega minna sem gátu varið tímanum að eigin vild ; sumir að setja saman skáldverk , flestir að kynna sér bandaríska menningu eða bara njóta frjálsræðis og áhyggjuleysis .
Samvera og daglegur samgangur einstaklinga af báðum kynjum frá gerólíkum menningarsvæðum skapaði á stundum tilfinningaleg vandamál , en þau leystust yfirleitt án verulegra átaka .
Fæðið gerði sumum fjarkomnum höfundum þungt í skapi , en þeir lögðu sig fram um að ráða bót á einhæfum kosti með því að matselda þjóðlega rétti og bjóða nábýlingum uppá máltíðir sem ósjaldan reyndust vera ósvikinn veislukostur .
Tíðar matarveislur á heimili Engle-hjónanna voru sömuleiðis margföld uppbót á fátæklegt matarhæfi þeirra sem fátt kunnu fyrir sér í eldamennsku .
En mikilsverðust af öllu voru vináttuböndin sem hnýtt voru milli þátttakenda , ásamt fjörugum og sérlega lærdómsríkum föstudagsfundunum .
Þeir vöktu manni máttuga tilfinningu fyrir alheimssamfélagi bókmenntanna og þeim sameiginlega akri sem við vorum öll að erja , hvert með sinni tilteknu sérvisku og persónulegu áherslu .
Starfsönnin opnaði manni alnýja sýn á veröldina með því að kveðja saman til náinna kynna höfunda frá öllum heimshornum , sem í daglegum samskiptum vöktu hugboð um veröldina , sem hvorki var að finna í fjölmiðlum né jafnvel bókum , og áttu drjúgan þátt í að eyða ranghugmyndum , fordómum , tortryggni og fáfræði , sem eru undirrót ótaldra meinsemda í ' heimsþorpinu ' .
Þegar ég kvaddi Iowa og alla mína góðu kollega skömmu fyrir jól , var vetur genginn í garð , trén laufvana , áin ísi lögð og landið þakið hjarnbreiðu svo langt sem augað eygði .
Úr norðri blés nístingskaldur vindur og smaug gegnum merg og bein , en innra með mér glóði minning um einstæða reynslu sem geymast mundi og ekki gleymast fyrr en yfir lyki .
Í Iowa City 1976 eignaðist ég sem fyrr segir nokkra ævilanga vini .
Ári síðar kom ég aftur til mánaðardvalar og eignaðist enn vini sem ég hef verið í sambandi við til þessa dags .
Í lok hennar bauð Paul Engle mér starf aðstoðarforstjóra , með því sjálfur var hann hniginn á efri ár , en af ýmsum ástæðum var mér ekki fært að þiggja svo gott boð .
Þátttaka mín í starfsönnunum dró hinsvegar þann væna dilk á eftir sér , að á næstu árum var fjórum íslenskum höfundum boðið til Iowa : Guðbergi Bergssyni , Steinunni Sigurðardóttur , Guðmundi Steinssyni og Birgi Sigurðssyni .
Um sýnisbókina The Postwar Poetry of Iceland birtust margir dómar vestanhafs .
Til dæmis helgaði tímaritið Scandinavian Studies 65 blaðsíður 4ða heftis 1986 umfjöllun þriggja fræðimanna um bókina .
Tveimur árum fyrr hafði Peter Firchow prófessor við Minnesotaháskóla birt dóm í sama riti og meðal annars látið þessi orð falla : « það er gott að hafa fengið þetta ágæta safn samtímaljóðlistar á Íslandi : gott í sjálfu sér vegna þess að stór hluti þessara ljóða er góður .
En líka gott vegna þess að það er raunverulega í ljóðlist , sem eðli þjóðar og tímabils kemur skýrast og best í ljós .
Vilji menn komast að raun um hvernig sál Íslands í samtíðinni er , þá ættu þeir ekki að leita uppi rit um sagnfræði eða félagsfræði .
Þeir ættu að snúa sér að þessari bók . »
Blöð og bækur Leikdómar í Alþýðublaðinu á árunum 1969-73 urðu 80 talsins , en vorið 1973 sagði ég upp því tímafreka aukastarfi í mótmælaskyni við skrif blaðsins , undir ritstjórn Sighvats Björgvinssonar , um stórmerka en umdeilda sjónvarpsmynd þeirra Ólafs Hauks Símonarsonar og Þorsteins Jónssonar um Grindavík , Fiskur undir steini .
Kvikmyndin lýsti með meinhæðnum hætti daglegu lífi í sjávarplássum , þar sem lífið gekk út á að þræla myrkranna á milli fyrir afborgunum af glæstum einbýlishúsum sem voru umgerðir um viðburðasnauða og innantóma tilveru , enda vörðu íbúarnir stopulum frístundum til þess eins að glápa á imbakassann .
Það var menningarleysi og andlegur doði sjávarplássa umhverfis landið sem höfundarnir höfðu að skotspæni , enda reyndust viðbrögðin eins og vænta mátti : sannleikanum verður hver sárreiðastur .
Greinilegt var að skrifum Alþýðublaðsins réð pólitísk hentistefna , Með því kratar áttu einkum fylgi á Suðurnesjum , en hvergi var leitast við að fjalla með raunhæfum og fordómalausum hætti um vandamál sem var á allra vitorði , en enginn mátti tala um í heyranda hljóði .
Þessi tækifærissinnaða blaðamennska átti illa við mig og varð þess valdandi að ég sagði skilið við Alþýðublaðið í lok maí 1973 og bar ekki við að skrifa leikdóma fyrr en haustið 1982 , þegar Þjóðviljinn leitaði til mín .
Rúmum mánuði áður en Íslendingar færðu út fiskveiðilögsöguna í 200 sjómílur 15da október 1975 , lét Jónas Kristjánsson af ritstjórn Vísis og stofnaði ' Dagblaðið - frjálst , óháð dagblað ' ásamt Sveini R. Eyjólfssyni .
Fyrsta tölublað var 40 síður og prentað í 32.000 eintökum sem seldust upp .
Þorri ritstjórnar nýja síðdegisblaðsins kom af Vísi , enda voru blöðin til að byrja með ekki óáþekk .
Með tilkomu Dagblaðsins breyttist samt ýmislegt í blaðaheiminum .
fram til þessa höfðu öll dagblöðin verið flokksmálgögn , þó Morgunblaðið væri í orði kveðnu ' sjálfstætt ' .
Menn höfðu því aðeins fengið birt efni í blöðunum , að þeir væru á svipaðri línu og þau .
Nú varð allt opnara og ýtti undir frjálslegri skrif , Með því ekki var lengur hægt að skella flokksstimplum á skriffinna sem héldu fram sjálfstæðum skoðunum .
Einn þáttur í ritstjórnarstefnu Dagblaðsins var nýnæmi í hérlendri dagblaðaútgáfu : fastir pistlar eftir menn úti í bæ sem skrifuðu undir fullu nafni um sjálfvalin efni .
Kölluðust pistlarnir sameiginlega ' Kjallarinn ' og vöktu strax eftirtekt .
Jónas réð mig frá öndverðu til að skrifa þessa pistla ásamt nokkrum öðrum og birtist sá fyrsti í öðru tölublaði .
Stundaði ég þessi skrif með jöfnu millibili næstu tvö ár fram í endaðan ágúst 1977 .
Eins og gera mátti ráð fyrir vakti sumt í skrifunum viðbrögð , stundum allharkaleg , enda voru refirnir til þess skornir .
Kröftugust urðu viðbrögðin við næstsíðasta pistlinum í lok júlí 1977 , sem ég nefndi ' Líkhús eða listmiðlar ? ' og fjallaði um málefni Þjóðminjasafns .
Þar vakti ég athygli á að húsakynni safnsins væru á engan hátt fallin til að varðveita dýrgripi þjóðarinnar .
Byggingin væri ekki búin raka- og hitastillingartækjum til að halda uppi réttum og stöðugum skilyrðum , enda lægju ýmsir munir safnsins undir skemmdum .
Sömuleiðis benti ég á að sýningargripum safnsins væri þannig fyrir komið , að öllu ægði saman , engin tilraun gerð til að draga fram það sem mestu máli skipti og láta það njóta sín : « Safn er ekki geymsla gamalla eða nýrra gripa , heldur vettvangur lifandi listar , jafnvel þó gömul sé , Þar sem listmunum er þannig fyrir komið , að þeir öðlast ferskt líf og koma til móts við áhorfandann nánast eins og leikarar á sviði .
Stjórn safna er nefnilega listgrein í ætt við leikstjórn og leiktjaldasmíð , Þar sem hin dramatíska samstilling hluta getur skipt jafnmiklu eða meira máli en hver einstakur hlutur .
[ .
.
. ] Fornleifafræði og þjóðminjasöfn eiga ekki annað sammerkt en það , að fornleifafræðingar grafa upp gamla muni handa þjóðminjasöfnum .
Það eru ekki hnjóðsyrði um fornleifafræðinga þó því sé haldið fram , að þeir séu ekki endilega hæfustu menn til að stjórna þjóðminjasöfnum ( þó þeir gætu vitanlega verið það ! ) .
Það sem safnstjóri verður að hafa til brunns að bera , auk staðgóðrar þekkingar á tæknilegri varðveislu safngripa , er glöggt og helst óskeikult auga fyrir sýningargildi einstakra muna ásamt skapandi krafti til að búa til dramatíska heildarmynd úr því fjölbreytilega efni sem hann hefur til umráða .
Að líkja honum við góðan leikstjóra er ekki út Í hött , því það eru einmitt sviðsetningarhæfileikar sem þörf er á , enda var Sigurður Guðmundsson málari , fyrsti forstjóri Þjóðminjasafnsins , mikill leikhúsmaður . »
Tíu dögum eftir Að greinin birtist fékk ég langt einkabréf frá Kristjáni Eldjárn , að hans sögn sennilega lengsta bréf sem mér hefði nokkurntíma borist , 15 vélritaðar síður .
Kvaðst hann hafa varið heilu síðdegi til að semja það .
Bréfið var vinsamlegt , eins og Kristjáns var von , en líka ákaflega hvassyrt , svo hvassyrt að hann bað mig lengstra orða að birta það ekki á prenti .
Sú bón skal að sjálfsögðu virt , en ég telst varla bregðast trúnaði þó birtir séu úr bréfinu valdir kaflar almenns eðlis : Í inngangi að bókinni Hundrað ár í Þjóðminjasafni er stutt ágrip af sögu safnsins , og meðal annars er þar tekið fram hvenær og á hve löngum tíma safninu var komið fyrir í nýja húsinu .
Ég hef ekki bókina við höndina , en má segja að þetta gerðist á árunum 1950-54 , salirnir voru opnaðir smátt og smátt .
En það , sem ég vil segja þér strax , ef þú hefur ekki vitað það , er að niðurröðun og uppsetning safnsins eins og þú sérð hana nú , er að öllu leyti mitt verk , fjögurra ára verk mitt að verulegu leyti , hver einasti hlutur ( að undanteknum skákstólnum fræga ) er á þeim stað , sem ég lét hann , smátt og stórt .
Allir textarnir eru einnig mitt verk , en meiningin var að færa þá til virðulegri vegar og hefur það verið gert að nokkru leyti .
[ .
.
. ] Ég réð skiptingu þess húsrýmis sem Þjóðminjasafnið fékk sjálft af húsi sínu .
Réð því hvar skilrúm ( þ.e.a.s. þverveggir ) voru sett og byggði á þeim hugmyndum , sem ég hafði um sundurgreiningu safnsins eftir aldri gripa og eðli .
Ég réð einnig skápum og borðum og fékk Svein Kjarval til að teikna þetta allt .
Til aðstoðar mér var Stefán Jónsson , sem þá var mjög þekktur og mikið notaður teiknari og varð seinna arkitekt , ennþá í fremstu röð að smekkvísi og vandvirkni .
Við lágum yfir þessu lengi , en um uppsetninguna var ég einráður .
Ég fór í kynnisför til Norðurlanda 1949 til að búa mig undir uppsetninguna , auðvitað með því að skoða sem flest söfn og tala við safnmenn , sem margir eru miklir og góðir vinir mínir , eins og nokkuð má sjá á bók þeirri sem ég nefndi í upphafi [ Minjar og menntir ] .
Það var ekki kastað höndum til neins .
En vitaskuld sannar það ekkert um hvernig til tókst .
En hvernig tókst það þá ?
Sjálfur þekkirðu þinn dóm .
Ég aftur á móti þekki annarra manna dóm , og þeirra ekkert fárra , úr öllum stéttum , úr mörgum löndum , og það er dómur sem er ekkert líkur þínum .
[ .
.
. ] Hlutverk fornleifafræðinga er fyrst og fremst að rannsaka fornminjar og meðal annars grafa þær upp til þess að geta unnið menningarsögu úr þeim efnivið .
Almenningi til fróðleiks eru svo oft forngripir , sem þessir menn grafa upp , látnir vera til sýnis á söfnum , þó venjulega aðeins mjög þröngt úrval .
Og fornleifafræðingar eru oft í nánum tengslum við söfn eða háskóla , en þurfa ekki endilega að vera það .
Þú virðist reyndar ( viti menn ) leggja réttan skilning í orðið fornleifafræðingur , en þegar um Þjóðminjasafn Íslands er að ræða , er það ekki fyrst og fremst fornleifafræði , sem á þarf að halda í safnmennskunni , þótt hún komi þar við sögu , ekki fyrst og fremst , segi ég , heldur menningarsögufræðingar almennt .
Og slíkir menn eru og hafa alltaf verið á safninu .
Ég er sjálfur einn þeirra .
Það getur enginn heilvita maður verið á Þjóðminjasafninu svo árum skiptir án þess að verða almennur menningarsögufræðingur , ef hann er það þá ekki fyrir , hvað sem hann kann að hafa lært á skólaárum .
Daginn sem mér barst bréf Kristjáns birti Dagblaðið heilsíðugrein eftir Þór Magnússon þjóðminjavörð undir heitinu ' Svarað úr líkhúsi ' .
Fékk ég ekki betur séð en Þór hefði farið í smiðju til Kristjáns áður en hann samdi greinina , en vera má að þar hafi tilviljun ein ráðið .
Snemma í greininni segir Þór : « Það er rétt , að sá rakabúnaður , sem smíðaður var í upphafi í loftblásturskerfi hússins var aldrei í lagi þrátt fyrir miklar tilraunir í öndverðu til að fá hann í nothæft stand .
Síðan var gefizt upp á að nota hann .
Fyrir nokkrum árum var gerð ýtarleg úttekt á húsinu og búnaði þess og þá var horfið að því að hanna ný tæki , sem setja mætti í stað hinna gömlu , en þau eru ekki til nema á pappírnum enn sem komið er . »
Síðan útlistaði þjóðminjavörður í löngu máli mismunandi áhrif þurrs lofts og raka á gripi úr tré og málmum og hélt því fram að ég hefði heimtað , að allir gripir safnsins ættu að vera til sýnis almenningi , sem var rangsnúningur á því sem ég hafði sagt um að láta sýnda gripi njóta sín .
Að sjálfsögðu andmælti hann þeim ummælum að safnið væri lítt aðlaðandi , fór mörgum orðum um hlutverk fornleifafræðinga og kvartaði yfir skilningsleysi stjórnvalda sem væri ekki ýkja frábrugðið því sem var á dögum Sigurðar málara .
Loks skoraði hann á mig að koma með dæmi um skemmdir sem safngripir hefðu orðið fyrir .
Áður en ég samdi síðustu kjallaragrein tók ég með mér ljósmyndara frá Dagblaðinu og fékk hann til að ljósmynda þrjú merkisverk sem orðið höfðu fyrir miklum skemmdum .
Myndunum fylgdu þessi orð í lok heilsíðugreinar : Valþjófsstaðahurðin , ein helsta gersemi safnsins , herpist saman með þeim þeim afleiðingum að glufurnar í henni stækka .
Séu bornar saman myndir af hurðinni í Hundrað ár í Þjóðminjasafni ( 68 ) og Íslenzk list frá fyrri öldum ( 13 ) annarsvegar og meðfylgjandi mynd hinsvegar , kemur í ljós hvað er að gerast .
Hvort þessum dýrgrip sé fórnandi fyrir spjót og aðra málmgripi í sama sal , er spurning sem ég tel óþarft að svara .
- Í þeim sal safnsins , þar sem kantarakápa Jóns Arasonar er til sýnis , hanga á útvegg fyrirbrík af altari og yfirbrík úr Grundarkirkju , merktar Eiríki Loftssyni .
Hér er um að ræða málaðar gifsmyndir á trégrunni og hafa þær á undanförnum árum verið að springa og flagna , en trégrunnurinn hefur undist og orpist .
Ekkert hefur verið gert til að bjarga þessum myndum , en flögurnar eru samviskusamlega fjarlægðar þegar þær hrynja á gólfið .
Enginn píanó- eða orgeleigandi mundi stilla hljóðfæri sínu uppvið útvegg og enginn menntaður safnmaður mundi hengja mynd af þessu tagi á útvegg .
- Í anddyri Þjóðminjasafnsins hanga á útvegg gegnt útidyrum fjögur málverk .
Eitt þeirra er af Steini Jónssyni biskupi á Hólum ( 1711-1739 ) .
Um það bil helmingur af andliti biskupsins hefur smámsaman verið að hverfa án þess nokkur tilraun hafi mér vitanlega verið gerð til að stöðva skemmdirnar og gera við málverkið .
Ég held það hefði verið íslenzkri menningarsögu verðmætara tillag að leitast við að bjarga andlitinu á Steini Hólabiskupi en reyna að bjarga eigin andliti , eins einsog Þór Magnússon virðist vera að gera , enda var orðum mínum ekki stefnt gegn honum persónulega , þó hann eigi að vísu hlut að þessu máli , heldur gegn því dáðleysi og uppgjöf sem grein hans öll er til vitnis um og þá sérstaklega frásögnin af tækjum sem gefist var upp við að nota og tækjum sem ekki komust lengra en á teikniborðið .
Með því fastlaunuðu starfi var ekki lengur til að dreifa var ekki um annað að tefla en afla tekna með frjálsu framtaki .
Svanhildur var reyndar sæmilega launuð hjá Loftleiðum , en þær tekjur hrukku engan veginn fyrir útgjöldum til daglegra heimilisþarfa , reksturs bifreiðar og afborgana af lánum .
Úr því lítil sem engin von var til verulegs ábata af frumsömdum bókum fyrir innanlandsmarkað , tók ég tilboði Haralds J. Hamars hjá Iceland Review um að semja á ensku bækur og bæklinga fyrir erlenda ferðamenn .
Reyndar hafði ég árið 1972 samið 60 síðna myndskreyttan bækling undir heitinu Handy Facts on Iceland , sem þýddur var á frönsku , norsku , spænsku og þýsku .
Þegar hér var komið sögu þótti ráðlegt að stækka hann og endurbæta og ljá honum heitið Iceland - Country and People .
Kom hann fyrst út árið 1978 og var þýddur á sömu tungur .
Síðan var hann gefinn út endurskoðaður 1987 og 1994 og líka þýddur á sænsku .
Meginverkefnið var hinsvegar bók á ensku um íslenska hestinn , sem Haraldur hafði miklar efasemdir um í byrjun , með því um væri að ræða séríslenskt efni sem tæplega ætti erindi við útlendinga .
Reyndin varð samt sú að bókin fór víðar og seldist betur en nokkur þeirra bóka sem hann gaf út .
Þær vinsældir mátti ekki síst þakka frábærum litmyndum eftir Guðmund Ingólfsson og ýmsa fleiri þekkta ljósmyndara .
Í frumútgáfu nefndist bókin Stallion of the North - The Unique Story of the Iceland Horse , sem mér þótti hálfvandræðalegur titill af því stallion merkir stóðhestur , en í seinni útgáfum í Bretlandi og Bandaríkjunum nefndist hún einfaldlega og réttilega The Iceland Horse , enda fékk hún svipuð heiti á öðrum tungum , Islandshästen á sænsku , Islandshesten á norsku , Gudernes hest - Sagaen om den islandske hest I fortid og nutid á dönsku , Islandpferde á þýsku , Ijslanders á hollensku og Il cavallo islandese á ítölsku .
Bókin kom út í fleiri en einni útgáfu á dönsku og þýsku , en í fyrstu atrennu seldist hún í ríflega 40.000 eintökum .
Þegar ljóst var hvílíkum vinsældum bókin átti að fagna með öðrum þjóðum , þótti við hæfi að hún kæmi einnig út á móðurmálinu .
Tók ég mig til og sneri enska textanum á íslensku undir heitinu Fákar - íslenski hesturinn í blíðu og stríðu .
Fékk hún blendnar viðtökur hérlendis ef marka mátti tvo dóma sem um hana birtust .
Í Tímanum sagði Indriði G. Þorsteinsson meðal annars : « bók eins og þessi hlýtur að hafa mikil áhrif á þá , sem skoða hana og lesa .
Hún er vegleg árétting um ágæti þessarar fótfimu skepnu og þrautseigu , sem allt fram á vora daga stóð ekki óljósari fyrir mörgu bændafólki um einkenni og einstaklingseðli en hver annar tvífættur heimilisvinur .
Það er alkunna að brúkunarhestar voru hluti af fjölskyldunni , svo nátengdur var hann lífi okkar og umstangi .
Sem betur fer er farið að sýna hestinum fullan sóma með útgáfu tímarita um hann og ættartölum .
Fákar er bók , sem er hluti þeirra virðingarmerkja .
Hún er þýðingarmikil vegna þess að útlendingum er ætlað að læra af henni um þennan kjörgrip , íslenzka hestinn , og hún gleður augu okkar , sem þekkjum hann , vegna vandaðs frágangs , texta og mynda . »
Í Vísi lauk Sigurjón Valdimarsson umsögn sinni á þessum orðum : « Í heild kemur þessi bók mér þannig fyrir sjónir að farið hafi verið að stað til að skapa listaverk um íslenska hestinn - sem sjálfur er eitt af fegurstu listaverkum almættisins - og á köflum tekist allvel , en dregin niður í meðalgóðan afrakstur iðnaðar með gloppóttum vinnubrögðum . »
Enginn heima !
Á níu ára afmæli innrásar Varsjárbandalagsríkja í Tékkóslóvakíu , sunnudaginn 21sta ágúst 1977 , efndu Samtök herstöðvaandstæðinga til mótmælastöðu fyrir framan sovéska sendiráðið á mótum Túngötu og Garðastrætis .
Þar komu saman um 300 manns .
Vésteinn Ólason formaður Samtakanna stjórnaði fundi en ræðumenn vorum við Haukur Jóhannsson verkfræðingur sem stundað hafði nám í Tékkóslóvakíu .
Sveinbjörn Halldórsson las ljóð eftir Jóhannes úr Kötlum milli dagskráratriða .
Í fundarlok las Vésteinn ávarp fundarins sem afhenda átti sendiráðsmönnum .
Því lauk með þremur árskorunum : « Burt með heri Varsjárbandalagsins úr Tékkóslóvakíu .
Styðjum frelsisbaráttu Tékka og Slóvaka .
Burt með hernaðarbandalögin : Ísland úr NATO , herinn burt . »
Að lestri ávarpsins loknum knúði Vésteinn dyra hjá sovéskum og hugðist afhenda þeim rússneska þýðingu ávarpsins .
En hann kom að rammlæstum dyrum , enda hafði verið vendilega dregið fyrir alla glugga sendiráðsins meðan á fundinum stóð .
Varð niðurstaðan sú að sendiherrann fengi ávarpið í ábyrgðarpósti .
Í máli mínu var eftirfarandi kafli : Nokkur atriði í sambandi við innrás Varsjárbandalagsríkjanna í Tékkóslóvakíu hljóta að vekja athygli og umhugsun Íslendinga og hafa kannski opnað augu einhverra þeirra , sem slegnir voru blindu , fyrir hinu nána samspili tröllveldanna tveggja í austri og vestri .
Bandaríkjastjórn var eina ríkisstjórn utan Varsjárbandalagsins sem gert var viðvart um innrásina kvöldið áður en hún var gerð , og segir það vissulega sína sögu .
Þó var kannski hið hjákátlega eplarán sovéskra hermanna við bandaríska sendiráðið í Prag ennþá áþreifanlegra dæmi um þetta samspil .
Sovésku hermennirnir höfðu verið svo illa nestaðir og Tékkóslóvakar svo ófúsir að veita þeim beina , að á öðrum degi innrásarinnar álpuðust tveir svangir sovéskir hermenn inn Í aldingarð bandaríska sendiráðsins á kastalahæðinni í Prag til að hnupla sér eplum .
Starfsmenn sendiráðsins urðu þeirra varir , þustu á vettvang og hröktu þá burt .
Eftirmál þessa ómerkilega atviks eru lærdómsrík .
Jafnskjótt og skýrsla bandaríska sendiherrans um eplastuld sovéskra hermanna barst til Washington , var samin harðorð mótmælaorðsending og hún send Sovétstjórninni .
Hún svaraði að bragði , baðst auðmjúklega afsökunar á framferði hermanna sinna og hét að gera ráðstafanir til að slíkir atburðir endurtækju sig ekki .
Mótmælaorðsendingin út af athæfi eplaþjófanna var eina formlega bandaríska stjórnarskjalið sem vitað er til að samið hafi verið vegna innrásarinnar í Tékkóslóvakíu .
Innrásinni sjálfri var aldrei formlega mótmælt af hálfu Bandaríkjastjórnar , þó Johnson forseti flytti sjónvarpsávarp og fulltrúinn í Öryggisráðinu flytti ræðu .
Á hinn bóginn var eplastuldurinn eina atvikið í sambandi við innrásina sem Sovétstjórninni þótti ástæða til að biðjast afsökunar á .
Manndráp , eignatjón , brot á alþjóðalögum og hátíðlegum loforðum þóttu hégómamál í samanburði við sjálfsbjargarviðleitni tveggja hungraðra hermanna .
VII Aðdragandi brotthalds Sumarið 1977 hafði Ingólfur Guðbrandsson forstjóri Ferðaskrifstofunnar Útsýnar á prjónunum fyrirætlanir um að skipuleggja samfelld sumarferðalög til Grikklands með leiguflugvélum , þannig að hann hefði til umráða gistirými frá maíbyrjun til septemberloka og stórir hópar færu fram og til baka á tveggja eða þriggja vikna fresti , en fararstjóri væri um kyrrt og sæi um hópana hvern af öðrum .
Fékk hann mig til að slást í för með sér til að kanna kjör og allar aðstæður helstu sumardvalarstaða á ströndum Attíku .
Ferðin var meðal annars að því leyti söguleg , að ég hafði ekki verið látinn vita um þá ráðagerð forstjórans að hafa meðferðis tvær ungar fyrirsætur sem áttu að prýða ljósmyndir í fyrirhuguðum ferðabæklingi , og varð því nánast hvumsa þegar ég hitti þær í flugvélinni , vitandi að Svanhildur hafði aðgang að farþegalistanum og gat því séð svart á hvítu að við herramennirnir vorum með dömur upp á arminn .
Hún var ekki sein á sér að hringja sama kvöld og krefjast skýringa , sem ég gaf henni með góðri samvisku .
Annað mál er hvort hún trúði mér .
Segir ekki frekar af ferðinni fyrr en komið var til Grikklands .
Þar fengum við fjögur herbergi á góðu hóteli í einni útborg Aþenu og nutum kærkominnar hvíldar eftir langa og lýjandi ferð .
Næsta morgun fórum við Ingólfur á stúfana að skoða hótel , en hann kyrrsetti stúlkurnar , bað þær hvíla sig og lagði blátt bann við að þær yfirgæfu hótelið meðan við værum fjarverandi .
Gleðin var hins vegar ekki jafn mikil þegar Sturla sneri aftur heim frá Stykkishólmi , rúmri viku eftir að Egill og sú írska fóru af landinu .
Aðkoman var slík að þau hlutu að hafa yfirgefið íbúðina í skyndi , eftir að hafa haldið þar fjölmennt samkvæmi .
Nokkrum dögum síðar hafði svo komið í ljós að úr geisladiskasafni Sturlu voru sex diskar horfnir : þrír með Incredible String Band , tveir með Joni Mitchell og sá diskur sem Sturla hélt líklega mest upp á í safni sínu : It ' s so hard to tell who ' s going to love you the best String Karen Dalton .
Og þegar hann hringdi í Egil til að láta hann vita að fólk á hans vegum , einhver lýður sem hann hefði boðið í íbúðina sína , hefði látið greipar sópa um tónlistina á heimilinu , mundi Egill skyndilega eftir að hafa fengið geisladiskana að láni ; hann myndi skila þeim næst þegar hann kæmi til landsins .
Þrátt fyrir þá óreiðu sem hafði einkennt líf Egils frá því að hann var unglingur , og þrátt fyrir árangursleysi hans hingað til við að skapa sér sinn eigin hljóm í tónlistarsköpun sinni - eitthvað sem hann gæti kallað sitt eigið en minnti ekki á flest annað sem var að gerast á hans sviði hafði Sturla enn trú á að sonur hans myndi á endanum « rata á rétta nótu » og skera sig úr , eins og honum sjálfum , föðurnum , hafði að mati hinnar svokölluðu bókmenntastofnunar lukkast með útgáfu fjórðu bókar sinnar sem kom út þegar hann var orðinn hálffertugur .
Að vísu hafði efni þeirrar bókar ekki « komið af sjálfu sér » eins og þau ljóð sem hann hafði ort fram að þeim tíma .
Reynsla Sturlu sem fangavarðar í tvö ár , áður en hann settist niður við að skrifa frelsið frá frelsinu hafði blásið lífi í hann sem ljóðskáld , og aðferð hans við að miðla reynslunni úr fangelsinu höfðaði það vel til íslenskra bókmenntaunnenda að ekki aðeins um þúsund eintök seldust af bókinni þegar hún kom út , heldur hafði hún haldið áfram að seljast næstu árin , jafnvel meira en þær bækur sem Sturla gaf út í kjölfarið .
Og á sama hátt og sú bók sem skrifuð var út frá hinni sérstöku reynslu fangavarðarins hafði aflað Sturlu Jóni varanlegs orðspors ( jafnvel þótt menn eins og nágranni hans á Skúlagötunni , Láki , eða hvað það var sem hann kallaði sig , könnuðust ekki við hann sem ljóðskáld ) leit Sturla svo á að eitthvað svipað biði Egils sonar hans ; hann væri að viða að sér óvenjulegri reynslu með því að búa í stórborg erlendis og kynnast fólki úr ólíkum áttum ; fyrr eða síðar myndi honum takast að setja þá reynslu í form sem fólk skildi .
Gunnar , næstelsti sonur Sturlu , hafði nokkrum sinnum fengið að dvelja hjá föður sínum á meðan hann var í Reykjavík , og eina helgina , þegar hann flaug suður til að keppa á borðtennismóti , verið einn í íbúðinni .
En slíkur munur var á áhugamálum og ábyrgðartilfinningu bræðranna að Sturla myndi jafnvel treysta Gunnari fyrir húsvarðarstarfi sínu , ef því væri að skipta .
Samband þeirra feðga var hins vegar langt frá því að vera eins og Sturlu fannst að samband svo tengdra einstaklinga ætti að vera .
Fljótlega eftir að Gunnar byrjaði að vinna fyrir stjúpföður sinn í matvörudeild Kaupfélags Héraðsbúa höfðu samskipti þeirra Sturlu orðið yfirborðskennd , jafnvel stirð , og á þeim fjórum árum sem Gunnar hafði unnið við hlið Símonar - í stað þess að halda áfram í skóla , eins og leit alltaf út fyrir að hann myndi gera - mátti með sanngirni halda því fram að heimsmynd hans hefði skroppið saman niður í þá tvö eða þrjú þúsund fermetra sem verslunarrými Samkaups Úrvals , vinnustaðar hans , mældist .
Þegar Gunnar var unglingur hafði hann sýnt ljóðlist föður síns nokkurn áhuga , að minnsta kosti hafði hann lesið bækur hans , og eitt sinn skrifað litla ritgerð um ljóð úr þeirri fyrstu , en á síðustu árum hafði Sturla fundið mjög sterkt fyrir vanþóknun þessa næstelsta ( eða næstyngsta ) sonar síns á « áhugamáli hans , ljóðlistinni » , eins og Gunnar hafði eitt sinn misst út úr sér við föður sinn .
Þau orð höfðu hugsanlega komið verr en ella við Sturlu fyrir þá sök að þau voru sögð á ættarmóti hjá fjölskyldu Huldu ; samkomu sem fyrrverandi tengdamóðir Sturlu hafði lagt fast að honum að koma á , þrátt fyrir ( eða vegna þess ) að hann hefði ekki hitt skyldfólk Huldu síðan þau skildu fyrir tæpum tíu árum .
Og þótt Sturla hefði almennt ekki rætt margt við barnsmóður sína síðan þá hafði hann séð brýna ástæðu til að ræða við hana þá breytingu sem hafði orðið á Gunnari syni þeirra .
Hulda hins vegar þvertók fyrir að hafa orðið vör við - og brást reyndar mjög illa við athugasemdum Sturlu , líklega í fullum rétti - að hinn tuttugu og fjögurra ára gamli sonur þeirra væri orðinn í viðmóti og hugsunarhætti eins og sextugur kaupfélagsstjóri - svo vitnað sé beint í lýsingu Sturlu .
Og í ljósi þess hversu ólíkir þeir bræður eru , Egill og Gunnar , sér Sturla Jón fyrir sér að Gunnar komi inn í eldhúsið á meðan Egill , Hulda og Púrí sitja við kaffidrykkju og ræða um tónlist eða bíómyndir , og hann skimi yfir eldhúsborðið með vörutalningu í huga ; að þetta og þetta mikið sé eftir af þeim tveimur kextegundum sem móðir hans hefur lagt á borðið , að ekki sé vanþörf á því að panta meira , helst sem allra fyrst til að pöntunin muni skila sér áður en birgðirnar þrjóti .
Að því loknu hverfur hann út úr eldhúsinu með mjólkurblandað kaffi í vatnsglasi , án þess að þau sem sitja við borðið undir loftljósinu yrði á hann .
Yngsti sonurinn , Grettir , er staddur á efri hæð hússins , í herberginu sínu .
Hann er að læra fyrir morgundaginn það finnst Sturlu að minnsta kosti líklegast .
Grettir hafði byrjað nám í Menntaskólanum í Reykjavík , þar sem yngri systir hans Hallgerður er nýbyrjuð á öðru ári , en að loknu fyrsta árinu ákvað hann - í kjölfar þess að hann braut sig illa á fæti í tröppunum fyrir framan skólann , og var rúmfastur í einn og hálfan mánuð - að halda áfram náminu í Menntaskólanum á Egilsstöðum .
Grettir , sem er nítján ára , hefur alltaf verið viðkvæmastur systkinanna , ekki aðeins líkamlega heldur einnig gagnvart orðum og augnaráði annars fólks , eins og Sturla orðar það með sjálfum sér .
En þótt drengurinn væri vissulega hugfanginn af listum , þá einkum tónlist , líkt og bróðir hans Egill , og ekki síður myndlist , hafði hann aldrei sýnt nein merki um að vera líklegur til að leggja nokkuð af mörkum til listsköpunarinnar ; hann lét sér nægja að njóta hennar , og það reyndar í svo ríkum mæli að fátt annað , þar með talið námið , fékk pláss í óhversdagslegum hugarheimi hans .
Án þess að nokkuð hefði bent til þess að Grettir laðaðist að eigin kyni kynferðislega - og heldur ekki hinu kyninu , ef út í það var farið - virtist nær öll hrifning hans og uppgötvun á listamönnum beinast að þeim sem annaðhvort voru opinberlega samkynhneigðir eða báru með sér fínlegri andblæ en kollegar þeirra af sama kyni .
Af myndlistarmönnum hafði hann , til að mynda , mætur á David Hockney , Egon Schiele , Giacometti , Modigliani og Gustav Klimt , og einhverra hluta vegna Francis Bacon , sem að sögn móður hans starði á þann sem kom inn í herbergi Grettis af stórri ljósmynd í ramma á veggnum fyrir ofan rúmið hans .
Hulda hafði sagt Sturlu frá því í símtali , ekki vegna þess að henni fyndist það spaugilegt heldur vakti það upp í henni óhugnað ; meiri óhugnað en sjálf málverk Bacons .
En þótt þessar upplýsingar um herbergi yngsta sonar hans hefðu komið frá móðurinni hafði Sturla fengið reglulegar fréttir úr prívatheimi Grettis - litla herberginu hans - frá dótturinni Hallgerði .
Stuttu eftir að hann heyrði um ljósmyndina af Francis Bacon hafði hann reynt að veiða upp úr syni sínum hvað hann væri að hlusta á í augnablikinu , og hvort eitthvað hefði nýlega vakið athygli hans í öðrum listum , en þegar sú eftirgrennslan bar lítinn sem engan árangur - líkt og Grettir vildi ekki deila sínum einkaheimi með öðrum , jafnvel ekki föður sínum - hafði Sturla beðið Hallgerði um að segja sér hvernig umlits væri í herbergi hans ; hvort hún gæti « njósnað svolítið fyrir sig » .
Og þegar hún fann á föður sínum að lýsing hennar á herbergi Grettis vakti kátínu hans virtist hún sjálf gera sér grein fyrir hversu óvenjulegan og fullorðinslegan smekk bróðir hennar hafði , og smám saman fór henni að þykja gaman að segja föður sínum frá nýjustu aðföngum Grettis ; því sem hann pantaði sér á Netinu eða bar heim af bókasafninu .
Símtöl þeirra feðgina , Hallgerðar og Sturlu , snerust oftar en ekki um hvað væri efst í geisladiskabunkum Grettis , og hvort hann hefði gert einhverjar nýjar uppgötvanir í myndlistinni .
Á herbergisveggjum sonar síns þótti Sturlu mest gaman að heyra að héngi plakat með Þremur dönsurum Picassos ; mynd sem vildi svo til að var Sturlu sérstaklega minnisstæð fyrir myrkursfígúruna sem horfir augnlaus til vinstri , opinmynnt í prófíl í svalaglugganum , mitt á milli dansaranna tveggja á hægri helmingi myndarinnar ; þetta var í augum Sturlu föðurbróðir hans Hallmundur en ekki vinur Picassos sem dó á meðan myndin var máluð .
Meðal þeirra tónlistarmanna sem Grettir virtist , samkvæmt Hallgerði , hlusta mest á voru David Bowie , Mark Almond , Morrissey , George Michael og Scott Walker , en þegar Hallgerður bar Sturlu þau tíðindi í gegnum símann að hún hefði séð geisladisk með nafninu Gérard Souzay hafði Sturla átt virkilega bágt með sig að springa ekki úr hlátri ; honum fannst það í senn óendanlega fyndið og gleðilegt að nítján ára sonur hans á Egilsstöðum væri farinn að þreifa fyrir sér í ljóða- og óperusöng .
En auðvitað hafði hann stillt sig um að hlæja því þrátt fyrir að hann og Hallgerður væru sammála um að það mætti brosa að listáhuga Grettis vonaðist Sturla til að dóttir sín smitaðist ef til vill örlítið af honum .
Vikurnar og mánuðina eftir að hinn franski barítónsöngvari uppgötvaðist í herbergi Grettis bættust við geisladiskar af bókasafninu með nöfnum eins og Hans Hotter , Nicolai Gedda og Beniamino Gigli , og í framhaldi af þeim kom frönsk kammermúsík ; eingöngu frönsk .
Á síðasta eina og hálfa árinu hafði Grettir að sögn Hallgerðar hins vegar gjörsamlega fallið fyrir söngvurum og lagasmiðum á borð við Antony and the Johnsons , CocoRosie og hinn kanadíska Rufus Wainwright - allt nöfn sem Sturla kannaðist við úr tónlistarumfjöllun blaðanna en hafði ekki kynnt sér nánar , fyrir utan hinn síðastnefnda sem tengdi reyndar tónlistarsmekk þeirra feðga á þann hátt að Rufus var sonur tónlistarmanns sem Sturla hafði haldið upp á í þrjátíu ár , Loudons Wainwright .
Sú staðreynd hafði leitt til þess að Sturlu langaði til að heyra hvernig hinn ungi Kanadamaður Rufus hljómaði en eftir að hafa hlustað á nokkur lög í hljómplötuverslun á Laugaveginum hafði hann gert sér grein fyrir að hann myndi láta sér nægja föðurinn úr þeirri fjölskyldu .
En þrátt fyrir hinn mikla áhuga og að því er virtist sterku upplifun Grettis af því fíngerða og kvenlega í tónlist og myndlist hafði hann aldrei veitt ljóðlist föður síns nokkra athygli aðra en kurteislega ; jafnvel Gunnar hafði tjáð sig í fleiri orðum um list Sturlu .
Ástæða þess að Sturla hugsar fyrst til drengjanna sinna er ekki sú að þeir eru drengir - og ekki fer það eftir aldursröð - heldur hefur hann ósjálfrátt geymt stúlkurnar þar til síðast , á sama hátt , hugsar hann , og maður geymir besta konfektmolann þar til síðast .
Hann er kominn aftur inn í herbergið sitt á hótelinu þegar hann lætur hugann dvelja við Hildigunni , eldri dóttur sína ; það barn sitt sem hann játar fyrir sjálfum sér að sér þyki vænst um , þótt slíkt sé auðvitað óleyfilegt föður fimm barna ; barna sem eiga - samkvæmt bókinni - að vera jöfn í augum foreldra sinna .
En ekki aðeins einu sinni , og ekki tvisvar , heldur nokkur hundruð sinnum , ef ekki þúsund , hefur Sturla undrast þá staðreynd að eldri dóttir hans - sem er jú dóttir ljóðskálds - hafi valið sér þá braut sem Sturla lítur á sem mestu andstæðu sem hugsast getur við ljóðræna hugsun og upphafningu fegurðarinnar í lífinu , nefnilega lyftingar , líkamsrækt og þá tegund dýrkunar á mannslíkamanum sem felst í því að gera hann dekkri en hann var við fæðingu .
Vinkonu Hildigunnar , mjög efnilegri sundkonu sem lést aðeins sextán ára gömul af völdum of stórs lyfjaskammts , hafði tekist að smita hana af íþróttum og aflraunum stuttu fyrir andlát sitt , og hinn nýfengni áhugi Hildigunnar , sem jókst í stað þess að dvína við fráfall vinkonunnar , leiddi á nokkrum árum til þess sem Sturla gat ekki orðað öðruvísi en svo að væri skilyrðislaus tilbeiðsla útlitsins og yfirborðsins ; atferli sem Sturlu ( og reyndar Huldu einnig ) þótti ekki einungis óeðlilegt og rangt heldur töldu sig vita að væri hættulegt heilsunni og umfram allt geðheilsunni .
En hið skelfilega prógramm sem dóttir hans eldri hafði ritað sig inn í Og ekki var svo auðvelt að skrá sig úr - breytti vitaskuld engu um tilfinningar Sturlu til Hildigunnar ; hún var það barn hans sem hann hafði mest álit á - hvers vegna gat hann ekki útskýrt fyrir sjálfum sér , enda er það yfirleitt svo að það sem maður upplifir sterkast er það sem erfiðast er að koma í orð .
Báðar dætur Sturlu voru einhverra hluta vegna mun dekkri yfirlitum en bræður þeirra .
Og ekki síst vegna þess áttu foreldrar Hildigunnar erfitt með að skilja þann einbeitta vilja eldri dótturinnar að bæta á sig húðlit , meðal annars með þeirri aðferð sem sannað þykir að er skaðleg húðinni , jafnvel lífshættuleg ; ljósanotkun .
Eiginlega hafði systir Hildigunnar , Hallgerður , það útlit sem foreldrar þeirra - og án nokkurs vafa bræður - óskuðu að Hildigunnur hefði , og ástæðan var einfaldlega sú að hún hafði breytt sér ; hún hafði afmyndað sig með þrekæfingum og nánast ómennsku keppnishugarfari sem smátt og smátt hafði gefið henni einbeittan augn- og munnsvip sem faðir hennar - í því skyni að sjá hið upprunalega andlit stúlkunnar sem hann hafði eignast - þurfti alltaf að ímynda sér burt þegar þau töluðust við .
Sturla sér fyrir sér að Hildigunnur sé á þessari stundu í heilsuræktarmiðstöðinni á Egilsstöðum en þegar honum verður hugsað til Hallgerðar , hvar hún sé stödd í augnablikinu , ræðst Símon , sambýlismaður Huldu , inn í myndina ; hann kemur inn í eldhúsið og teygir sig eftir kaffifanti úr eldhússkápnum , merktum nafni sínu .
Svo blandar hann sér einhvers konar mjólkurdrykk með kaffi út í og ómældum hvítum sykri úr sams konar sykurkrús og er að finna á borðum veitingastaða á bensínstöðvum landsbyggðarinnar .
Þunglamalegar hreyfingar hans og þreytulegar stunur - sem hljóma um það bil helmingi hærri en líkamsáreynsla hans gefur tilefni til - vekja upp í Agli enn meiri andúð en hann hefur fyrir á því lífi sem lifað er í kaupstöðum úti á landi , og magna upp þá óþægilegu tilfinningu sem fylgir því að sitja hreyfingarlaus í yfirlýstu eldhúsi á landsbyggðinni á meðan hann ætti að vera staddur í hlýju myrkri tónleikasalar í Reykjavík , innan um fólk sem veit ekki hvar Egilsstaðir eru ; sem hefur aldrei komið inn í kaupfélag .
Svo sest Símon hjá þeim Agli , Púrí og Huldu , og segir eitthvað sem tengist starfi hans , áður en hann lyftir kaffifantinum upp að þunnum vörunum og byrjar að sötra .
Jafnvel þó að Sturla hafi einungis hitt fósturföður barnanna sinna tvívegis - í fermingu Hallgerðar fyrir fjórum árum og um það bil ári síðar þegar hann kom gagngert austur til að vera hjá börnunum á meðan Hulda og Símon fóru til útlanda - og þó að Símon hafi verið klæddur svörtum , teinóttum jakkafötum , sér Sturla hann alltaf fyrir sér í huganum klæddan hvítum kjötvinnsluslopp með daufum blettum blóðs og annarra vökva úr dýrunum í kjötborði verslunarinnar .
Sturla þykist þó vita að Símon hafi ekki komið nálægt kjötvinnslu frá því hann byrjaði að vinna sig upp hjá fyrirtækinu , ungur maður , algerlega grunlaus um að hann ætti seinna eftir að verða staðgengill föður fimm fremur gæfulegra barna , og efnilegra - í stað þess að eignast börn sjálfur .
Það fyrsta sem Sturla gerir eftir að hann kemur aftur inn í herbergið er að athuga hvort klósettpappírinn hafi dregið í sig vökva úr blettinum í teppinu .
Svo reynist vera en ekki að því marki að nauðsynlegt sé að skipta um pappír .
Svo kveikir hann sér í sígarettu , bætir viskíi í glasið og fær þá hugmynd að setja annan skóinn sinn sem farg ofan á pappírinn , til að þrýsta honum betur ofan í bleytuna .
Í leiðinni hengir hann frakkann og jakkafötin sín upp í fataskáp í fordyrinu ; hann strýkur efnið í frakkanum , lætur skrjáfa í því og nær svo í viskíglasið og ber það upp að honum til að láta hinn tólf ára gamla lit drykkjarins mæta grábrúnum tón yfirhafnarinnar .
Liturinn á viskíinu minnir hann alltaf á pappírinn utan um ákveðna karamellu í Quality Street-dósunum sem virtust aldrei tæmast á heimili afa hans , sendiherrans ; þann mola sem hann geymdi alltaf þar til síðast , þann sem var mest spennandi .
Litur frakkans , hins vegar , er litur hins þurra jarðvegs ; skynseminnar , stöðugleikans , hins varanlega .
Við að fá sér sopa af drykknum finnur Sturla enn betur en áður hversu mikið hann langar í kaffi með viskíinu .
Fyrir nokkrum dögum var honum boðið upp á dýrindis kaffi í fataverslun í Reykjavík en hér á Ambassador Hotel , í höfuðborg Lithaugalands - eins og hann nefnir það í þetta sinn - virðist ekki vera nokkur möguleiki á að fá kaffi upp á herbergi , jafnvel þótt kaffiterían sé opin ; jafnvel þótt vönduð espressovélin , sem leit út fyrir að vera glæný , ef ekki ónotuð , bíði eftir að verða notuð .
Sturla stingur hendinni ofan í frakkavasann og nær í sykurinn sem hann tók með sér úr fatabúðinni í Bankastrætinu .
Hann virðir brúnar umbúðirnar fyrir sér svolitla stund og veltir því fyrir sér á meðan hvort hann eigi að sleppa kaffinu , nú þegar klukkan er orðin þetta margt og sú þægilega þreyta sem teygir sig út um allan líkamann vísar á góðan og djúpan nætursvefn .
Þetta hefur verið langur dagur .
Skynsemin hvíslar því að Sturlu að láta vita í móttökunni niðri að hann þurfi ekki kaffið ; hann ætti að bursta í sér tennurnar og leggjast með vangann á hvítt og nýþvegið lín hótelkoddans og láta sig hverfa inn í svefninn ; hina einu vistarveru í lífinu sem alls staðar er hægt að ganga að því vísu að sé eins , jafn margbrotin og hún er og óútreiknanleg .
Hann heldur sig þó við þá ákvörðun að fara í stuttan göngutúr og líta í kringum sig í bænum .
Hann hafi auk þess gott af því að fá góðan skammt af súrefni í lungun áður en hann leggur sig .
En um leið og hann man eftir að hafa ætlað að hringja í föður sinn til að láta hann vita að hann hafi gleymt að ná í myndbandstækið úr viðgerð - og þar með komið í veg fyrir útlán írönsku bíómyndarinnar næstu dagana - kveður við hringing í símanum hans , og það tekur hann svolitla stund að finna tækið ; þetta er nýtt fyrir honum , að svara í síma sem ekki er tengdur við vegg .
« Sturla minn ? »
« Sæl , mamma . »
« Hvernig hefurðu það ? »
« Ég hef það fínt .
Ég er bara að bíða eftir að fá kaffi upp á herbergi . »
« Kaffi upp á herbergi ?
Ætlarðu að drekka kaffi uppi á herbergi ?
Ertu á hótelinu ? »
« Já , mamma .
Hvernig hefur þú það ? »
« Ætlarðu bara að vera á hótelinu ?
Eru þeir ekki með kaffihús þarna í ... ? »
« Mamma . »
« Af hverju get ég ekki verið með þér þarna ... »
« Ég er nýkominn upp á hótel , » grípur Sturla fram í fyrir henni .
« Ég ætlaði að fara að kíkja í bæinn . »
« Jenný var að fara frá mér , » segir Fanný með þunga í röddinni .
« Ég held hún sé alveg búin að gefast upp á Tobba . »
« Þorbirni ? »
« Þorbirni Gesti , já .
Þeim bölvaða hundi . »
« Mamma , það er óþarfi að kalla fólk hunda . »
Og til að breyta um umræðuefni ítrekar Sturla þá spurningu sína hvernig hún hafi það .
« En eru hundar ekki bestu vinir mannsins ? »
spyr Fanný á móti , og Sturla lætur hana um að svara eigin spurningu .
« Þau voru í sumarbústað fyrir norðan , þau Jenný og Tobbi , » heldur hún áfram .
« Einhverjum kennarabústað á vegum Tobba .
Og hvernig heldurðu að sú sumarbústaðarferð hafi endað ?
Hún byrjaði á því að Jenný keyrði í bæinn og skildi Tobba eftir í bústaðnum ... »
« En mamma , hvernig hefur þú það ? »
Hann kveikir sér í sígarettu og bætir á sig viskíi .
« Ég hef það ekki gott á meðan Jenný líður ekki vel , » segir Fanný , og Sturla greinir á því svari hennar að hún er talsvert drukkin .
Hún heldur áfram frásögninni af systur sinni og sambýlismanni hennar ; frásögn af því að Þorbjörn Gestur , enskukennarinn sem hefur búið með Jenný í nokkur ár , hafi á öðrum degi dvalarinnar í bústaðnum móðgað Jenný svo svívirðilega að hún hafi ekki getað hugsað sér að vera mínútu lengur undir sama þaki og hann í « einhverjum skandinavískum furukofa á Norðurlandi » , eins og Fanný orðar það , og Sturlu finnst ólíklegt að hún hafi beint eftir systur sinni , þýskuþýðandanum .
Jenný hafi keyrt heim um kvöldið , í sex klukkustundir án þess að stoppa , en hann , Tobbi , verið áfram í bústaðnum út vikuna , og einhvern veginn tekist að ná í vistir til Akureyrar ; vín og einhverja mínímum næringu til að geta drukkið allt vínið .
Kvöldið áður en hann átti að yfirgefa sumarbústaðinn hafi hann svo skrifað langan texta í gestabókina fyrir hönd næstu gesta , og ekki látið það nægja , heldur setið sem fastast , innan um tómar vínflöskur og fulla öskubakka , og neitað að yfirgefa bústaðinn þegar hans vika var liðin og næstu gestir , ungt par og foreldrar þeirra , nánar tiltekið faðir konunnar og móðir mannsins , birtust á hádegi föstudagsins þegar samkvæmt reglunum átti að vera búið að þrífa húsið og yfirgefa það .
« Ég held við megum prísa okkur sæl , Sturla minn , að búa ekki með einhverju fólki sem við þekkjum ekki .
Þú ert í Lettlandi og ég á minni Nýlendugötu ; það er ekkert annað fólk að reyna að trufla okkur í því ; ekkert annað fólk sem hangir utan á okkur og vill að við lifum eins og það vill lifa . »
« Ég er í Litháen , mamma . »
« Ég veit það , elsku drengurinn minn .
Og ég er á Nýlendugötunni . »
« En hvernig vissi Jenný að Tobbi hefði skrifað þetta í gestabókina , fyrst hún var farin í bæinn ? »
spyr Sturla , og dáist um leið að Þorbirni Gesti fyrir að hafa létt því fargi af næstu gestum bústaðarins að þurfa að fylla út æpandi hvítar blaðsíður gestabókarinnar .
« Hvernig vissi hún það ? »
Fanný lætur eins og hún skilji ekki spurningu sonar síns .
« Hún þurfti auðvitað að ná í manninn .
Þurfti að keyra aftur þessa sex klukkutíma og ná í Tobba sem ætlaði að setjast upp á vesalings fólkið í bústaðnum . »
Sturla gerir sér allt í einu grein fyrir að það er hann sem borgar fyrir símtalið , ekki Fanný , jafnvel þótt hún hafi hringt í hann .
Hann reynir að gera henni skiljanlegt að þau geti ekki talað saman mikið lengur en þegar hún minnist aftur á gestabókarskrif Tobba ; hvers lags hugdetta og hegðun það sé að lýsa í gestabók einhverju sem enn hefur ekki átt sér stað , þar að auki í nafni ókunnugs fólks , uppgötvar Sturla að Þorbjörn Gestur hefur notað sömu aðferð og hann sjálfur í grein sinni um ljóðahátíðina í Druskininkai ; ef Sturla skildi móður sína rétt skrifaði sambýlismaður Jennýjar einhvers konar lýsingu á lífi ókunnugs fólks þá daga sem það dvaldi eða átti eftir að dvelja - í sama bústað og hann neitaði að yfirgefa að lokinni sinni dvöl .
Sturla og Þorbjörn , þessir ólíku persónuleikar , höfðu með öðrum orðum báðir skrifað sig inn í ókominn tíma .
Þegar Sturla gerir sér í hugarlund hvernig móðir hans lítur út í augnablikinu , og sér fyrir sér umhverfi hennar á Nýlendugötunni , man hann eftir plastmöppunni og ljósmyndinni sem hún hafði sýnt honum daginn áður , og hann undrast enn og aftur að hún skyldi ekki muna eftir skjalamöppunni sem hún gaf Jónasi frænda hans ; möppunni sem kom í ljós , löngu síðar þegar hún lenti í eigu Sturlu , að geymdi skrif Jónasar inn í framtíðina ; skrif sem Sturla hefur gert að sinni eigin nútíð : sínu eigin ákæruskjali .
Að loknu spjallinu við móður sína getur Sturla ekki hugsað sér að hringja í föður sinn ; hann finnur að hann verður að komast út ; hann ákveður að bíða ekki lengur eftir kaffinu sem honum var lofað heldur að fá sér kaffi eða eitthvað annað - á bar eða veitingahúsi ; að gera eins og mamma hans sagði .
Hann klárar úr viskíglasinu , klæðir sig í frakkann og slekkur á sjónvarpstækinu .
Á leiðinni niður man hann eftir að hafa ætlað að segja föður sínum frá nafninu á götunni sem hann býr við ; hann þykist vita að það muni kæta sósíalistann Jón Magnússon .
Á skenknum í móttökunni er bakki með kældri bjórflösku og glasi á hvolfi .
Með brosi sem ætti að taka af allan vafa um að hann sé að grínast spyr Sturla stúlkuna hvort flaskan sé ætluð honum - hann hefur látið sér detta í hug að það eigi að færa honum bjór í staðinn fyrir kaffið - en stúlkan svarar honum afsakandi að bjórinn sé fyrir veikan hótelgest sem komist ekki niður úr herberginu sínu ; hún geti látið færa Sturlu bjór upp á herbergi ef hann vill en tekur fram að það sé líka opið á kaffiteríunni .
Sturla afsakar sig á móti , hann segist hafa verið að gera að gamni sínu , en hún geti samt hjálpað honum með annað ; hún megi segja sér hvað orðið prospektas þýði á litháísku .
Stúlkan virðist annaðhvort ekki skilja orðið eða misskilja spurninguna ; hún yppir öxlum og segir Sturlu að spyrja Elenu , þá sem var á vakt rétt áðan .
Sturla endurtekur spurninguna án árangurs .
« You must ask Elena , » ítrekar stúlkan .
« But where is Elena ? »
spyr Sturla , og skynjar um leið hversu einkennilega það hljómar að vera farinn að spyrja um fólk með nafni eftir að hafa ekki dvalið í landinu nema tæpar tvær klukkustundir .
« Hún ætlaði að færa mér kaffi upp á herbergi . »
« She is gone , » svarar stúlkan og lætur hann vita að hann verði að bíða til morguns .
« Will you be staying after tomorrow ? »
spyr hún .
« Yes , I will be here , » svarar Sturla , og um leið og ljósmynd sem fyllir út í bakhlið plötuumslagsins Will you be staying after Sunday með hljómsveitinni The Peppermint Rainbow rifjast upp fyrir honum ; þrír fremur ófríðir , ungir menn í hvítum skóm , ljósbláum buxum og dökkum skyrtum og með ljósblá slifsi , og tvær svarthærðar , sólbrúnar konur í hvítum leðurstígvélum og stuttum sumarkjólum í sama lit og buxur félaga þeirra , verður honum aftur hugsað til barnanna sinna fimm : Egils , Gunnars , Grettis , Hildigunnar og Hallgerðar , og þegar hann ítrekar við stúlkuna í móttökunni að hann verði hér á morgun líka , eftir að hún hefur endurtekið spurningu sína , brosir hann með sjálfum sér yfir því að hann fái þá ekki aðeins að vita á morgun hvað orðið prospektas þýði á litháísku heldur megi hann hugsanlega eiga von á að fá kaffibolla upp á herbergi ; það sé betra seint en aldrei .
Og í leiðinni gælir hann við þá hugmynd að það verði Elena sjálf sem færi honum bollann .
Þegar hann gengur framhjá kaffiteríunni er Norðurlandabúinn horfinn ; væntanlega sofnaður eftir tedrykkjuna .
Sturla opnar dyrnar út á götu og það rifjast upp fyrir honum íslenskt ljóð sem lætur oft kræla á sér í huganum þegar hann opnar útidyr - ljóð um heiminn sem « opnast út á götu » .
SJÖSLÆÐUDANSINN Þegar Sturla vaknar daginn eftir er hann enn með hugann við það sem gerðist kvöldið áður á klúbbi í miðbænum sem nefnist Old Town Erotic Center ; atburðarás sem hafði fylgt honum inn í djúpan svefninn og hann vissi að myndi geymast í huga hans svo lengi sem hugur hans geymdi það sem hann bjó til eða upplifði .
Sturla hafði notið þess að sofna í hvítu hótellíninu ; hann hafði ekki verið jafn þreyttur mjög lengi , og nú þegar hann vaknar þakkar hann góða hvíldina því að hann lét vera að fá sér kaffibolla kvöldið áður , eins og hann hafði ætlað sér , og drakk þess í stað einungis einn bjór , síðan tvö rauðvínsglös á klúbbnum , auk freyðivínsglass sem var innifalið í aðgangseyrinum .
Og þegar hann rís upp úr rúminu og gengur inn á baðherbergi er hann búinn að finna yfirskrift á hið eftirminnilega atvik ( sem hann ákveður um leið að punkta niður í minnisbókina sína , hugsanlega í þeim tilgangi að nota í smásögu síðar ) : Undir augnaráði Salomé .
Fljótlega eftir að hann hafði komið út af hótelinu kvöldið áður - eftir að hafa andað að sér í svolitla stund því nærandi andrúmslofti sem iðulega fylgir stærri borgum en maður býr í sjálfur - hafði hann fengið sér bjór á lítilli og viðkunnanlegri krá þar skammt frá .
Hann hafði tekið með sér eintak af fullyrðingum sínum , og eins og honum þótti oft gott á ferðum erlendis settist hann niður með sína eigin bók og bjórglas , og fletti upp nokkrum völdum ljóðum og las .
Jafn einkennilega og það hljómaði gaf það honum ákveðna fjarlægð á sín eigin verk að sjá þau á prenti í öðru umhverfi en þau höfðu sprottið úr , og í tilviki þessarar nýju bókar , sem hafði komið til hans á annan hátt en hans fyrri bækur , orkaði hinn « útlenski »
lestur jafnvel enn sterkar á hann .
Á milli þess sem hann fletti upp ljóðunum og las virti hann fyrir sér innviði barsins og þær fáu hræður sem þar voru , en þegar hann var um það bil að klára úr fyrsta bjórglasinu og ætlaði að panta sér annað heyrði hann á tal fjögurra ungra Svía á næsta borði sem ræddu um að fara á einhvern bar í gamla bænum - einhvern mjög spennandi stað sem þeim hafði verið sagt frá - og hann ákvað að láta þá vísa sér veginn í gamla bæjarhlutann með því að elta þá .
Svíarnir létu hins vegar bíða eftir sér svolitla stund .
Konunni Lóu virtist nokk sama þótt hún sæi varla handa sinna skil , úr því að glasið rataði að vörunum , en honum hafði samt þótt tilhlýðilegt að ganga þessi fáu skref að rofanum og kveikja .
Nema það kviknaði ekki ljós heldur heyrðist aðeins urg og hvellur .
Það hafði orðið til þess að þau færðu sig inn í stofu , sem aftur hafði orðið til þess að hann steingleymdi dekkinu , hugsaði ekki einu sinni út í það hvers vegna hann var ekki löngu farinn að sofa og hvers vegna Lóa sat þarna á móti honum , sliguð af öllum þessum sársauka sem var honum gersamlega óviðkomandi .
En þegar hann hafði loksins rænu á að fara út og huga að bílnum hennar var það orðið of seint .
Hún orðin óökufær og hann hafði sjálfur ekkert á móti því að hún yrði aðeins lengur .
Hann hafði verið of þreyttur til að átta sig á því hvort hann langaði að sofa hjá henni , en hann var aldrei of þreyttur til að finna fyrir einmanaleikanum eins og örlitlum gaddavír vöfðum um þindina .
Sveinn strauk mulninginn úr andlitinu og dustaði úr hárinu , náði í lítinn handsóp og fægiskóflu í kústaskápinn , sópaði af borðinu og stólnum sem hann hafði staðið á og hreinsaði það mesta upp af gólfinu .
Og hvað svo ?
Hann var búinn að ganga frá vörunum í skápa og skúffur , búinn að éta nokkrar brauðsneiðar og lesa blöðin í annað skiptið þennan daginn og hafði ekki lyst á að leggjast aftur í bælið .
Fæturnir lögðu af stað með hann inn í vinnusal en á miðjum ganginum hætti hann við ; það var of niðurdrepandi að horfa á ummerkin frá því um morguninn og auk þess átti hann ekki nokkurt erindi þarna inn .
Hann hugleiddi að aka út í næstu byggingavöruverslun , ná sér í málningu og rúlla yfir viðbygginguna að utan ; gera veggina jafn skínandi fína og gluggakarmana sem hann penslaði yfir um daginn - en nei , hann hafði ekki þrek í það .
Ekki í dag .
Kannski á morgun .
Hann þyrfti líka að skipta um klæðningu á bragganum - bárujárnið var farið að ryðga í gegnum málninguna .
Þegar hann var ekki að vinna þvældist hann fyrir sjálfum sér .
Eins og hann væri óæskilegur aukahlutur í eigin tómlegu tilveru .
Þannig hafði það ekki alltaf verið .
Þegar hann var í námi , til dæmis , hafði hann notið þess að eiga frí .
Hitt kunningja sína og skólafélaga yfir kaffi sem oft vék fyrir bjórglösum þegar líða tók á kvöldið .
Lesið bækur um myndlist og verkfræði , jafnvel líka heimspekirit og skáldsögur .
Það var undarleg tilhugsun .
Hann gat ekki með nokkru móti sett sig í spor þessa drengs sem hann hafði eitt sinn verið .
Naut hann raunverulega lestursins ?
Hafði hann verið göfugri í þá daga ?
Hærra til lofts og víðara til veggja í hvelfingu hugans ?
Eða hafði hann aðeins verið uppfullur af metnaði og tilgerð ?
Kannski hafði hin óorðaða forsenda verið eitthvað á þessa leið : Ég ætla ekki að gera mig að fífli fyrir framan stelpurnar með því að vera ekki með á nótunum þegar þær vitna í Nietzsche eða Susan Sontag .
Og ég ætla ekki að verða einn af þessum örvitum sem vita ekki neitt um neitt og hugsa ekki um annað en að græða peninga .
Ef svo var hafði hann staðið við ætlun sína að nokkru leyti .
Hann hafði verið viðræðuhæft ungmenni og enn hugsaði hann sama og ekkert um peninga .
En hann var búinn að gleyma hér um bil öllu sem hann hafði lesið og leið óþægilega innan um yfirmáta vitsmunalegt fólk , ekki síst ef það voru konur .
Hann hafði á tilfinningunni að í þeirra augum væri hann ekki álitlegur karlkostur , heldur eitthvað sem þær myndu kalla kjúríositet og skemmta sér við að eiga um hann samræður sem væru eins og beint upp úr mynd eftir Woody Allen .
Eftir að hafa rætt um hann í þrjú korter myndu þær telja sig hafa meiri skilning á sálarlífi hans en hann sjálfur og virðing þeirra fyrir honum væri af sama toga og fyrir frumbyggjum Ástralíu eða kynsystrum sem brutust úr fátækt með vændi og strípidansi .
Þær myndu gera honum upp alls kyns ástæður fyrir vali hans á ævistarfi , ómeðvitaðar ástæður sem ættu rætur í æsku hans og tíðarandanum sem hann hlyti að stjórnast meira og minna af , úr því að hann hefði ekki forsendur , það er að segja menntun og gáfur , til að sjá í gegnum sjúkleikann í norminu .
Síminn þröngvaði sér inn í hugsanir hans - upplýstur skjárinn gaf ekkert upp annað en orðið Unknown .
Halló , svaraði hann .
Halló ?
Ekkert heyrðist , ekki einu sinni andardráttur .
Hver er þetta ?
spurði hann út í tómið og tómið svaraði ekki öðru en því að læðast aftan að honum , læðast inn í hjarta hans og huga þar til honum var farið að líða eins og hann væri ekki raunverulega á lífi , eins og hann væri ekki annað en hylki utan um óþægindi sín og smáskítlegar sorgir .
Hann reyndi að ímynda sér hlustandann hinum megin á línunni og sá þá Lóu fyrir sér , liggjandi út af í Chesterfield leðursófa heima hjá sér , á undirkjólnum með ógreitt hárið .
Tifandi með fingrunum á sófabakið og hlustandi á hann endurtaka sig ( Halló ...
Halló ) eins og vélknúinn apa í skemmtigarði .
Hvað viltu mér , manneskja ?
sagði hann og var í þann mund að nefna nafnið hennar .
Segja henni að allt væri í lagi .
Segðu mér hvar þú býrð , ætlaði hann að segja .
Segðu mér heimilisfangið og þá kem ég og sæki dúkkuna og svo gleymum við þessu .
En hann fann á sér að enginn var að hlusta , tók símann frá eyranu , leit á skjáinn og sá að hún hafði rofið sambandið .
Nei , hann var ekki beinlínis hræddur , en nauðbeygður til að horfast í augu við að hann var búinn að eignast sinn eigin stjáklara , eins og fræga fólkið .
Kvenkyns stjáklara sem sendi honum nafnlausar hótanir og hringdi til að hlusta á rödd hans , eða til að taka hann á taugum .
Það var aldeilis að hann hafði skotist upp metorðastigann .
Stjáklarar voru stöðutákn , var það ekki ?
Og kvenkyns stjáklarar voru mun sjaldgæfari og þess vegna merkilegri en kollegar þeirra af karlkyni .
Hann fór aftur yfir ímyndað myndskeið sitt af Lóu í Chesterfieldsófanum og hló að undirkjólnum sem hann hafði dubbað hana upp í .
Konur gengu ekki í undirkjólum , nema kannski í gömlum bíómyndum .
Næst bæti ég við sígarettu í munnstykki og augnmálningu sem teygir sig langt út á gagnaugun , hugsaði hann .
Hann klæjaði í hársvörðinn undan draslinu úr perustæðinu og hugleiddi að fara aftur í sturtu .
Var ekki eitthvert annað skítverk sem hann gat unnið fyrst hann var hvort sem er orðinn svona óhreinn ?
Jú , hann þurfti að þrífa baðherbergið , sérstaklega vaskinn og klósettið .
En fyrst væri ráð að skipta um peru inni í svefnherbergi , þótt hann myndi varla til þess að hafa kveikt þar ljós frá því að hann flutti í húsið .
Í svefnherberginu var enginn stóll sem hann gat stigið upp á , aðeins óhreinatauskarfan úr basti sem náði honum upp á mið læri .
Mjúkur efniviðurinn gerði að verkum að hún var ekki mjög stöðug , en hann hlyti að geta haldið jafnvægi ef hann vandaði sig .
Hann ýtti nokkrum sinnum á rofann , án þess að hafa hugmynd um hvort hann væri að kveikja eða slökkva .
Ugla sat á kvisti , tautaði hann og slökkti eða kveikti með hverju orði .
Átti börn og missti ; eitt , tvö , þrjú og það varst þú .
Þá stillti hann körfunni upp á miðju gólfi , klofaði upp á hana og fæturnir skulfu undir honum eins og á nýfæddu folaldi þegar hann bjóst til að endurtaka leikinn frá því áðan ; styðja þétt við handónýtt perustæðið á meðan hann skrúfaði peruna varlega úr .
Skrúfgangurinn var genginn hálfa leið niður þegar blár blossi hljóp undan fingrunum og lamandi höggið barst niður eftir handleggnum .
Hann vissi ekki hvort hann kastaðist til hliðar eða féll beint af augum , en gólfið kom æðandi upp að höfðinu á honum , fullkomlega óraunverulegt gólf , hræódýrt plastparket .
Hverjum þeim sem valdi þetta gólfefni hafði greinilega verið hundsama um húsið og sennilega jafn hundsama um sér ókunnugt fífl sem átti mögulega eftir að brjóta á sér nefið með því að stanga gólfið með tilþrifum .
Hann hafði ekki einu sinni rænu á að bera fyrir sig hendurnar því ekkert af þessu var raunverulega að gerast , ekki fyrr en hann heyrði smellinn í hnénu og bylmingshöggið þegar efri hluti líkamans lamdist í gólfið .
Ennið skoppaði einu sinni á lökkuðum fletinum og síðan varð allt hljótt .
Nema mávarnir héldu áfram að gjalla fyrir utan gluggann og það skrjáfaði örlítið í fötunum hans þegar hann reyndi að hreyfa sig .
Smám saman rýmdi sjokkið fyrir sársaukanum ; öxl og hné kölluðust á eins og morsvélar úr fyrra stríði og höfuðið virtist klemmt undir þungu fargi .
Hægri höndin var stráheil og með henni fálmaði hann út í tómið fyrir ofan höfuðið til að ganga úr skugga um að fataskápurinn hefði ekki hrunið yfir það , eða jafnvel veggurinn , þakið , himinninn .
Vinstri öxlin hafði tvöfaldast að stærð , eða lá hann ofan á einhverju ?
Með erfiðismunum tókst honum að snúa höfðinu svo að nefið , óbrotið með öllu , nam við þykkan bókarkjöl og augun strituðu við að ná tvöföldum , þokukenndum bókstöfum í fókus r ...
man , las hann .
Sherman .
Þetta var þykkur hnullungur með úrvali mynda eftir ljósmyndarann Cindy Sherman .
Bók sem hann hafði keypt á ferðalagi mörgum árum fyrr , burðast með hana heim og síðan varla litið í hana .
Hvað var hún að gera á gólfinu ?
Þær sem ekki hryggbrjóta mann sæta færi að viðbeinsbrjóta mann , sama þótt maður þekki þær ekki neitt , hugsaði hann , gersamlega út í hött .
Hann vissi ekki hversu lengi hann lá þarna áður en hann reyndi að brölta á fætur , en hafði á tilfinningunni að hann hefði dreymt fjöldann allan af ruglingslegum draumum milli svefns og vöku og gleymt þeim jafnóðum .
Aftur og aftur reyndi hann að tylla niður hægri fæti , en sársaukinn læsti sig upp í nára og fyllti hausinn af brennheitri gufu - lamaði hugsunina og gerði hann enn meira ósjálfbjarga .
Og þarna stóð hann á öðrum fæti - búinn að fullvissa sig um að ekkert þýddi að stíga í hinn - hoppaði eins og hálfa skreflengd í átt að dyrunum og sortnaði fyrir augum af sársauka sem að þessu sinni barði herðablaðið eins og stiknandi trumbu .
Hann flýtti sér að leggjast niður áður en hann missti jafnvægið að nýju , lagðist á gólfið gersamlega viðþolslaus og máttlaus og reyndi að nota höfuðið .
Hugsa .
Hvar var síminn ?
Síminn var á eldhúsborðinu .
Hann hafði tekið hann úr rassvasanum til að rýma fyrir ljósaperunum .
Nýja peran í annan vasann , sprungna peran í hinn .
Var það ekki bráðsnjallt hjá honum ?
Nú var hann hér - veltandi sér á rykugu gólfinu innan um óhrein föt sem oltið höfðu úr körfunni þegar hann tók hana með sér í fallinu - en síminn var þar , í þessari líka órafjarlægð .
Hann reyndi að tæma hugann í von um að geta þá einbeitt sér betur , en sortinn læddist að augunum og í draumum sínum dróst hann með veggjum í ókunnugu húsi , annar fóturinn af við hné , svart blóðið draup úr honum og handleggurinn eins og kjötfars innan í gegndrepa skyrtuerminni sem hann þorði ekki að bretta upp á , hann þorði ekki einu sinni að líta í áttina að þessu slytti sem lafði við síðuna eins og hver annar viðbjóður utan úr geimnum .
Hann langaði að slíta hann af sér .
Kannski var það þannig sem hann missti fótinn .
Hann hafði fengið viðbjóð á honum og losað sig við hann .
Hvert var hann að fara ?
Jú , hann var að leita að símanum sem hringdi látlaust í öðru herbergi .
Eða reyna að finna baðherbergið .
Djöfull var honum mál að komast á klósettið .
Hann lagði höndina á sig miðjan og fann að hann var kviðslitinn , fann fyrir iðrunum fyrir innan skyrtuna og vonandi húðina , reyndi að halda við þau eftir bestu getu á meðan skelfingin náði algerum tökum á honum og máði út alla hugsun nema þá að hann vildi ekki vera einn .
Fyrir alla muni .
Dauðinn skipti engu máli , bara ef hann þyrfti ekki að deyja einn .
Hvers vegna var enginn hér til að hjálpa honum ?
...
búinn að hringja á sjúkrabíl , sagði einhver með ákefð í röddinni og snerti ennið á honum , lagði tvo skjálfandi fingur á slagæðina á hálsinum , sjálfsagt til að athuga púlsinn .
Sveinn barði frá sér þessa káfandi lúku .
Ég er ekki dauður ennþá , helvítið þitt , heyrði hann sjálfan sig segja .
Ekki snerta mig .
Mér býður við þér .
Hvað heitirðu ?
L ...
Lárus , sagði drengurinn - þessi sem hafði gefið sig á tal við hann í búðinni fyrr um daginn .
Bíllinn er á leiðinni .
Ekki hreyfa þig eða tala .
Hún sagði að það mætti ekki hreyfa þig , konan í símanum , bætti hann við , víbrandi af einhverju sem Sveinn kom ekki fyrir sig en sem gerði hann sjóðandi brjálaðan .
Jú , það var spenna .
Drengnum fannst þetta spennandi .
Nú fékk hann að leika hetju .
Bjarga málunum .
Hann myndi sjálfsagt helst vilja að þeir væru úti í óbyggðum og hann þyrfti sjálfur að binda um sárin .
Finna trjágrein til að nota fyrir spelku , rífa skyrtuna sína niður í sárabindi .
Það var þó bót í máli að þeir voru ekki í óbyggðum heldur hér í siðmenningunni og drengurinn fengi ekki að gera sig breiðan á hans kostnað .
Eini hetjuskapurinn sem honum hlotnaðist var að hringja á sjúkrabíl og láta einhverja símadömu segja sér fyrir verkum .
Kuldinn og sársaukinn kepptu um athygli Sveins .
Honum var sérstaklega kalt á neðri helmingi líkamans , eins og hann lægi hálfur í snjóskafli .
Hann lyfti höfðinu og fann um leið að hann var kominn með dúndrandi hausverk , leit niður eftir sér og þegar hann sá að hann hafði migið á sig langaði hann helst að gefa upp öndina .
Einn eða ekki einn .
Þessi drengur , sem fór svona ósegjanlega í taugarnar á honum , taldist eiginlega ekki fullgildur félagsskapur .
Náðu í skæri , stundi Sveinn .
Inni í eldhúsi , fljótur .
Drengurinn hlýddi hugsunarlaust og vissi greinilega hvar eldhúsið var .
Hann lifði sig svo inn í hlutverkið að ef honum væri sagt að sjóða vatn myndi hann sjóða vatn , án þess að spyrja til hvers ætti að nota það .
Sveinn lá á bakinu með Cindy Sherman fyrir kodda og nýju peruna mölbrotna í rassvasanum og draumarnir sóttu enn að honum .
Hann vildi heldur dvelja einsamall í blóðugum martröðum sínum en hér , hlandblautur á valdi þessa furðufugls sem virtist ætla að gera það að vana sínum að ráðast að honum með hjálpsemina á lofti .
Nú , þarna kom hann hlaupandi með skærin .
Sagði mamma þín þér aldrei að þú ættir ekki að hlaupa með skæri ?
sagði Sveinn og reyndi að brosa vingjarnlega .
Hvað sagðirðu ?
spurði drengurinn , greinilega með hellu fyrir eyrunum af æsingi og hvarflaði augunum hræðslulega um herbergið .
Kannski var hann að reyna að sjá fyrir sér hvernig óhappið hafði viljað til .
Það var ekki nema von að hann velti því fyrir sér .
Ef marka mátti dagblöðin urðu flest alvarleg slys í heimahúsum , en þetta hlaut að heita fullkomlega fáránlegt .
Þegar Sveinn las um allan þennan fjölda slysa í heimahúsum hafði hann séð fyrir sér gamalmenni þjáð af svima og minnisleysi og óvita börn - ekki sæmilega hrausta karlmenn meiðandi sig á bókum .
Hvað ertu gamall , vinur ?
spurði hann .
Nítján .
Klipptu af mér buxurnar , svona eins og í sjónvarpsþáttunum þarna , Slysavaktin eða hvað þeir nú heita .
Geturðu það ?
Nei , sagði Lárus .
Ég meina , bíllinn kemur eftir tíu mínútur og konan sagði ...
Konan þarf ekkert að vita af þessu , tók Sveinn fram í .
Hún heldur að ég sé hryggbrotinn , ég veit ekki hvað þú hefur eiginlega sagt við hana .
Sjáðu , sagði hann og ók sér þótt honum liði eins og skærin hefðu lent á kafi í öxlinni á honum .
Sjáðu , mænan er vandlega skorðuð í fína búrinu sínu .
Hann togaði niður hálsmálið á skyrtunni og sýndi hvernig beinið bungaði út í skinnið .
Ég er viðbeinsbrotinn og það er eitthvað að mér í hnénu .
Það er allt og sumt .
Ég sver það .
Flýttu þér , vinur .
Gerðu bara eins og ég segi þér , þetta verður allt í lagi .
Drengurinn fór niður á hnén og byrjaði að klippa .
Hann var fumlaus og fljótur , það mátti hann eiga , þótt hann væri ekki nema nítján ára og af einhverjum sárgrætilegum ástæðum ekki enn kominn í mútur .
Klippti og reif til skiptis frá ökkla og upp í nára og hjakkaði síðan með skærunum gegnum vasa og tvöfalda sauma og allt sem fyrir varð .
Hann var ekki fyrr kominn í gegnum seinni skálmina en Sveinn þreif af honum skærin , stundi af sársauka þegar hann dró sundurklippt bómullarefnið undan sér og hófst sjálfur handa við að klippa sundur rennblautar nærbuxurnar .
Lárus bjóst til að hjálpa honum en Sveinn stuggaði við honum með augnaráðinu einu saman og sagði : Það eru náttbuxur í skápnum þarna .
Finndu þær snöggvast fyrir mig .
Hvítar með brúnum og vínrauðum röndum .
Það var erfiðara en hann bjóst við að eiga við þetta með annarri hendi , án þess að sjá almennilega til , liggjandi á bakinu eins og afvelta gamalær , og hann rispaði sig tvisvar til blóðs og klippti óvart í vömbina þar sem hún bungaði yfir strenginn .
Hann fleygði buxunum út í horn og nærbuxnatætlunni á eftir .
Þreif óhreinan stuttermabol af gólfinu og þurrkaði bleytuna undan sér og í kringum sig áður en hann sendi bolinn út í þetta sama horn .
Eru það þessar ?
spurði Lárus og hélt einhverju á lofti sem Sveinn , úrvinda eftir áreynsluna , sá ekki nema ógreinilega .
Komdu með þetta , svaraði hann .
Hjálpaðu mér .
Þeir heyrðu bíl renna hratt inn á bílastæðið og Lárus smokraði skálmunum skjálfhentur upp á fótleggi Sveins .
Nú heyrðist mannamál , karl og kona töluðu hratt í hálfum hljóðum og það marraði í mölinni undan fótum þeirra .
Þau óðu inn í forstofu án þess að banka og voru komin alla leið inn í eldhús þegar Sveinn náði að hrifsa mittisteygjuna úr höndum Lárusar og smokra henni undir rassinn og upp fyrir helvítis tittlinginn .
Það hafðist hjá okkur , vinur , sagði hann til að róa Lárus sem stóð skömmustulegur úti á miðju gólfi og gjóaði augunum úr einu horni í annað eins og hann óttaðist að einhvers staðar væri eitthvað að finna sem gæti komið upp um þá .
Hann virtist ekki heyra það sem sagt var við hann og þegar sjúkraflutningafólkið birtist í gættinni , búið að kalla halló nokkrum sinnum á leið sinni inn eftir ganginum , stóð hann náfölur yfir Sveini eins og hann bæri ábyrgð á þessu öllu .
Sæl verið þið , sagði Sveinn og hló innra með sér .
Náttbuxurnar límdust örlítið við hann en voru fyrst og fremst þurrar og hreinar .
Trukkalessan og hinn harðjaxlinn þurftu ekki að horfa upp á hann klofblautan eins og róna í ræsinu og þau þurftu heldur ekki að þola hann viðskotaillan af auðmýkingu .
Hann fengi að halda virðuleikanum í sæmilegum skorðum og í þakklætisskyni við almættið myndi hann gera þessu fólki í rauðu og bláu samfestingunum ferðina eins þægilega og hægt var .
Konan kraup við hlið hans og mældi hann út .
Sver læri hennar troðfylltu út í skálmarnar á samfestingnum sem var augljóslega ekki hannaður fyrir kvenlíkama .
Þráðbeint sniðið fór félaga hennar mun betur .
Geturðu staðið uppréttur ?
spurði hún .
Ég gat það áðan að minnsta kosti , svaraði hann .
Geturðu gengið ?
Nei .
Hún þreifaði laust á viðbeininu sem bungaði út undir skyrtukraganum og Sveinn þurfti að bíta á jaxlinn til að kveinka sér ekki .
Þetta er ljótt brot , sagði hún .
Félagi hennar studdi sig við samanbrotnar sjúkrabörurnar og flautaði ; það var langur og bogadreginn tónn sem gaf til kynna undrun og aðdáun .
Hvernig fórstu að þessu , kallinn minn ?
spurði hann .
Ég var að skipta um ljósaperu , sagði Sveinn og hló hvellum hlátri þótt það hefði í för með sér að kvölin spryngi út við herðablaðið og breiddi úr sér eins og eitrað blóm .
Varstu búinn að standa lengi uppi á þessari körfu og halda við peruna og bíða eftir að það kæmu níutíu og níu snillingar í viðbót til að snúa fyrir þig húsinu ?
sagði sjúkraflutningamaðurinn .
Sveinn lygndi aftur augunum .
Þetta var einmitt viðmótið sem hann hafði búist við .
Sjúkraflutningamenn voru harðsnúnasta lið í veröldinni .
Miskunnarlausari en hvítflibbaglæpamenn , hryssingslegri en úthafsaldan .
Láttu ekki svona , Jónsi , sagði konan .
Komdu með börurnar .
Hrjúfasti skrápurinn sneri þó að byttunum .
Byttur máttu ganga sjálfar út að bílnum nema þær væru ælandi blóði eða hjartað í þeim væri stopp - þá var þeim náðarsamlegast skellt á börurnar .
Þegar hann var lítill , skömmu áður en móðir hans gekk til liðs við Guð og AA-samtökin , hafði hann þurft að hringja eftir þeim , þrisvar í sömu vikunni , þegar kerlingin hafði kvartað yfir verk sem leiddi út í handlegginn og varir hennar höfðu fengið á sig bláan bjarma .
Og hann hafði ekki getað annað en litið upp til þeirra þegar þeir klöppuðu honum þétt á ljósan kollinn - hann var ljósskolhærður í þá daga eins og Lárus - áður en þeir hófust handa við að vekja móður hans með furðuharkalegum aðferðum .
Þeir ráku pennaodd undir neglur hennar , glenntu upp á henni augun og lýstu í þau með litlu vasaljósi þar til hún annaðhvort kippti að sér hendinni eða byrjaði að blikka augunum .
Þá var hún toguð á fætur og þeir studdu hana út á milli sín .
Nema í þriðja og síðasta skiptið .
Þá hlupu þeir með hana á börunum og skildu útidyrnar eftir opnar .
Kannski var það ekki fyrirlitning heldur þreyta sem herti svip þeirra , en Sveinn hafði skammast sín fyrir að móðir hans væri ekki raunverulega veik og hann hafði skammast sín fyrir að vera ekki harður og svalur eins og þeir , heldur lítið grey með hjartað í kokinu .
Kerlingin ?
Þvílíkt rangnefni .
Hún var ekki nema rétt um þrítugt þegar þetta var .
Hálfgerð stelpa , sístrjúkandi af spítölum og öðrum stofnunum .
Óskiljanlegt hvað hún var gömul og úr sér gengin í minningunni .
Núna var hún sextugur meðferðarfulltrúi sem gekk fyrir kaffi og hjálpsemi við aðra .
Einn , tveir og hoppsasa , sagði konan og þau lyftu honum með samstilltu átaki og rúlluðu honum í átt að dyrunum .
Konan var búin að breiða ofan á hann teppi , þunnt en hlýtt , og þakklæti hans í hennar garð risti undarlega djúpt .
Svona gerir kvölin mann meyran , nema það hafi verið höfuðhöggið , hugsaði hann og mundi þá allt í einu eftir eldhættunni af perunni hálfri inni í handónýtu perustæðinu og straumur á öllu draslinu .
Lárus minn , sagði hann og benti á ljósarofann .
Ýttu á takkann þarna fyrir mig .
Lárus settist aftur í sjúkrabílinn án þess að spyrja kóng eða prest og forðaðist að horfast í augu við Svein , eins og hann óttaðist að ef hann gæfi minnsta færi á sér yrði hann sendur burt .
Fer sæmilega um þig ?
spurði konan .
Já , elskan mín góða , svaraði Sveinn .
Heppinn varstu að vinur þinn fann þig , sagði konan .
Bleik eyru Lárusar urðu enn bleikari .
Vel á minnst , sagði Sveinn og sneri höfðinu með erfiðismunum að Lárusi .
Hvað varstu að gera heima hjá mér ?
Konan kímdi , færði sig framar í bílinn og hallaði sér yfir framsætið eins og hún vildi ekki trufla einkasamtalið aftur í .
Kannski leyndi hún á sér , kannski var hún hvorki einföld né gróf heldur ein af þessum konum sem þreifa á andrúmsloftinu með ósýnilegum fálmurum og vita nákvæmlega hvernig öllum viðstöddum er innanbrjósts .
Ég var búinn að reyna nokkrum sinnum að hringja í þig , sagði Lárus hraðmæltur .
Þú veist , út af þessu sem við töluðum um áðan .
En þú svaraðir ekki og ég var farinn að halda að þú hefðir týnt símanum eða eitthvað .
Síðan keyrði ég fram hjá heima hjá þér og sá bílinn og ákvað að það sakaði ekki að berja að dyrum , en þegar ég gekk hjá glugganum lástu bara þarna og ég sá strax að þetta var eitthvað skrítið svo ég fór bara inn .
Sveinn dró andann eins djúpt og hann gat án þess að stugga of mikið við viðbeininu og furðaði sig á því hvað honum var misboðið .
Hann átti að vera feginn og þakklátur en ekki fullur löngunar til að leggja hendur á velgjörðarmann sinn .
Og hvað lá þér svona á að segja mér ?
sagði Sveinn þótt hann vissi að með því að tala svona kæruleysislega um þetta í viðurvist sjúkraflutningafólksins rústaði hann gersamlega fantasíu Lárusar um að þeir tveir stæðu saman í einhvers konar leynimakki .
Þegar Lárus svaraði ekki bætti hann við : Vertu ekki svona dularfullur , við erum hvorki með mafíuna né lögregluna á hælunum .
Greinileg sárindi var að merkja í rödd Lárusar þegar hann sagði : Nei .
Og hann þrjóskaðist við eitt augnablik áður en hann bætti við : Ég er bara búinn að komast að þessu sem þú þurftir að vita .
Þú getur keyrt heim til hennar um leið og þú jafnar þig í öxlinni og náð í þetta sem hún stal frá þér .
Þú varst ekki lengi að þessu , sagði Sveinn .
En ég var svona að velta því fyrir mér hvort við ættum ekki bara að leyfa henni að eiga dúkkuskrattann fyrst hana langaði svona í hann .
Hvað finnst þér , vinur ?
Lárus yppti öxlum , fullkomlega miður sín .
Hann virtist þrá að ganga í augun á Sveini , helst gera sig ómissandi .
Strákgreyið vissi ekki að það eina sem hann þurfti að gera til að eignast velþóknun hans var að flytja í annan landsfjórðung eða detta niður dauður .
VIII Sunnudagur Lóa stóð við eldhúsvaskinn og horfði út um gluggann á hallandi bárujárnsþök , gul og rauð , og glænýtt grasið sem var farið að gægjast upp úr gulbrúnni bendu af frændum sínum frá í fyrra .
Litirnir ofur raunverulegir í skjannahvítri birtu morgunsins .
Með undarlegan titring í höfðinu og líkamanum , eins og einhver væri að spila bassatóna , of djúpa til að eyrað greindi þá .
Þetta var alls ekki nógu slæmt til að geta kallast timburmenn og mátti eiginlega heita góð og heimilisleg tilfinning ; taugakerfið hummmmaði eins og mjólkurkælir í fjósi eftir mjaltir .
Hún þvoði hægt upp könnuna af blandaranum og snúningshnífinn .
Næringardrykkurinn beið þess að vera borinn inn til Margrétar , í háu glasi úr möttu , rósbleiku gleri sem stóð við hliðina á ávaxtaskálinni og minnti á auglýsingu sem hún hafði einu sinni gert fyrir Mjólkursamsöluna , fyrir skyrdrykk sem þá var nýkominn á markaðinn .
Tilhugsunin um vinnuna var eins og ógreinileg minning frá menntaskólaárunum og skrifstofan við Borgartún tvívíð í huganum - eins og á sjónvarpsskjá .
Ökuferðirnar með föður hennar þegar hún var of lítil til að tylla fótunum á bílgólfið voru mun greinilegri í hugskotinu ; stórar , kjötmiklar hendurnar eins og grónar við stýrið , nema þegar hann stýrði með blágómunum á þumal- og vísifingri til að lokka hláturinn upp úr maga hennar .
Sumir farþegarnir tóku alls ekki eftir henni fyrr en þeir hölluðu sér fram til að borga , hún var svo lág í loftinu og stillt .
Og þögul þegar hún gleymdi sér við að horfa út um gluggann á húsin og göturnar , bílana , fólkið , hundana og endurnar á Tjörninni .
Aðrir ökumenn virtust óöruggir og reikandi , jafnvel rammvilltir í samanburði við föður hennar sem vissi götuheitin í nýjum hverfum þegar þau voru ekki annað en moldarflag með stikuðum lóðamörkum .
Þegar hann hafði tekið við seðlunum virtust þeir litlir og verðlausir í lúkunum á honum , pappírinn velktur og næfurþunnur .
Hann rétti henni þá þar sem hún sat með töskuna á lærunum og hún varð fljótlega talsvert fimari en hann við að gefa til baka .
Hann var alltaf lengi að tína til skiptimyntina ; maður fékk á tilfinninguna að hvelfd bringan byrgði honum sýn og að taugaboðin sem áttu að berast niður í fingurna týndust í flæmi herðanna sem voru breiðari en bílsætið .
Farþegarnir voru alltaf að segja henni að hún væri flink í hugarreikningi , að hún ætti að verða gjaldkeri í banka þegar hún yrði stór .
Eða bankastjóri , hafði faðir hennar eitt sinn lagt til málanna á fallegum , gaddfreðnum sólskinsdegi .
Farþeginn , hokinn maður í brúnum ullarfrakka , hafði tekið hjartanlega undir með honum : Einmitt , hvernig læt ég ?
Við fáum ekki betri bankastjóra en þessa ungu konu .
Svo töluðu þeir eitthvað um þjóðarskútuna og ástandið í Seðlabankanum og tóku ekki eftir því þegar hugur hennar flúði óskiljanlegt tal þeirra og flögraði hátt upp yfir húsþökin .
Upp í himininn sem var tærari og blárri en nokkur auglýsingahiminn .
Hún var góð í því sem hún gerði og fyrir aðeins örfáum mánuðum hafði vinnan verið stór hluti af lífi hennar .
Núna þurfti hún að einbeita sér til að muna eftir verkefnunum sem hún hafði hlaupið frá hálfkláruðum þegar hún tók sér leyfið , en sú var tíðin að henni fannst hún ekki almennilega vakandi nema hún væri í vinnunni og þegar hún var þar ekki var hún með hálfan hugann við þær hugmyndir sem byltu sér innra með henni ; ljótar , grófar og vandræðalega klénar þar til aldan í vitundinni hafði pússað þær .
Og þá , skínandi lýtalausar , vöktu þær þrá í hjarta venjulega , þreytta fólksins sem langaði í hlutdeild af áreynslulausri fegurðinni .
Nei annars , fegurðin var ekki annað en dyragætt og loforð um annars konar sælu , rétt handan við dyrnar .
Annars konar sæla , hvernig ?
Hennar hlutverk var að svara þeirri spurningu til hálfs , gefa óljósa hugmynd um þetta hvernig .
Hafði verið hennar hlutverk , já , en var það ekki lengur .
Hún tók um glasið með næringardrykknum ; það var orðið volgt .
Margrét hafði viðbjóð á öllu sem var volgt .
Í frystinum var bleikt klakabox með hólfum í laginu eins og hjörtu .
Það var næstum tómt , aðeins tvö hjörtu eftir , en þau urðu að duga .
Lófinn dofnaði undan kulda þeirra á þessari stuttu leið að glasinu og Lóa þurrkaði vætuna í pilsið , hrærði í með borðhníf og gekk varlega með fleytifullt glasið áleiðis til Margrétar .
Einkennileg þreyta og stirðleiki gerðu vart við sig bak við augun og hún ranghvolfdi þeim , skældi andlitið til að losa um spennuna og sá sig allt í einu fyrir sér í hlutverki framreiðsludömunnar framan á plötuumslagi Supertramp ; Breakfast in America .
Nælonkjóllinn að springa utan af barminum , sólbrúnt andlit afmyndað af hvíttenntu , átakanlegu brosi .
Það vantaði aðeins svuntuna og glasabakkann .
Björg var vöknuð og teygði úr sér í stofusófanum með hljóðum sem gáfu til kynna að aðeins í svefninum væri manneskjan hamingjusöm og það að vakna væri vægt áfall í hvert sinn ; þetta væri hin sanna bölvun mannkyns .
Öguð og skipuleg vinnubrögð Raunverulegt verðmæti peningalegra eigna getur verið tiltölulega stöðugt þrátt fyrir slíkar sveiflur í verði margra þeirra á markaði .
Með öguðum og skipulegum vinnubrögðum getur vandvirkur fjárfestir áætlað raunverulegt verðmæti með viðunandi nákvæmni .
Stundum kann markaðsverð að liggja nærri reiknuðu verðmæti en oft er munurinn umtalsverður og frávikstímabilin geta verið löng og reynt verulega á þolinmæði fjárfesta .
3 .
Öryggisbilið Hægt er að ná framúrskarandi árangri í ávöxtun þegar til lengdar lætur með því að kaupa einungis hlutabréf í fyrirtæki þegar markaðsverðið er verulega miklu lægra en útreiknað innra verðmæti þess .
Öryggisbil nefndi Graham mismuninn á markaðsverði og innra verðmæti hlutabréfs .
Hann mælti með því að miða kaupin við að öryggisbilið væri um helmingur og alls ekki minna en þriðjungur af innra verðmæti .
Hann stefndi sjálfur að því að kaupa hluti sem hann áleit eins dollars virði á 50 sent .
Með því móti næðist á endanum mikill hagnaður án mikillar áhættu .
Það síðarnefnda er mikilvægt í augum allra fjárfesta .
Þetta var boðskapur Grahams í sinni einföldustu mynd og fljótt á litið virðist ekki flókið að fara eftir honum .
Aðferðir Grahams við kaup á hlutabréfum Upphafleg aðferð Grahams og ef til vill sú þekktasta var að kaupa hluti í fyrirtækjum þegar þeir buðust á verði sem var ekki hærra en sem svarar tveimur þriðju hlutum og helst aðeins helmingi af peningalegum eignum fyrirtækis að frádregnum skammtímaskuldum .
Ekkert tillit var tekið til fasteigna , framleiðslutækja eða véla , vörumerkja eða viðskiptavildar .
Graham vildi aðeins kaupa hlut í eignum sem hægt var að breyta í peninga strax og það á verði sem svaraði í mesta lagi til tveggja þriðju hluta raunverulegs verðmætis .
Afgangurinn af fyrirtækinu fylgdi með fyrir ekki neitt í aðferð hans .
Graham mælti síðan með sölu þegar markaðsverðið tók að nálgast verðmæti peningalegra eigna að frádregnum skammtímakröfum .
Þegar formúlan gengur upp verður um 50% hagnaður á viðskiptunum .
Á árunum 1946 til 1976 skilaði aðferðin Graham árlegri ávöxtun sem nam liðlega 19% að jafnaði , eða tvöföldun eigna á fjögurra ára fresti .
Á sama tímabili var árleg meðalávöxtun 10 ára ríkisskuldabréfa í Bandaríkjunum aðeins um 2,53% .
Á myndinni sést að ávöxtun hlutabréfa hefur haldist hærri en ávöxtun skuldabréfa .
Hlutabréf í Wells Fargo og bandarísk ríkisskuldabréf til 10 ára Með samanburði á tíu ára tímabili á verði á hlutabréfum í Wells Fargo og á bandarískum ríkisskuldabréfum til tíu ára fæst dæmi af því hvað ávöxtun hlutabréfa getur verið miklu hærri en ávöxtun skuldabréfa .
Í þessu tilviki fæst fjórföldun á verðmæti hlutabréfa á tíu árum eða nærri 15% árleg ávöxtun en liðlega tvöföldun á verði skuldabréfa á sama tíma eða liðlega 7% ávöxtun .
Wells Fargo er rótgróinn bandarískur banki með höfuðstöðvar í San Francisco en starfsemi víða um Bandaríkin og í fleiri löndum .
Hugsun Grahams byggðist á því að markaðsverð hlutabréfa og innra verðmæti þeirra séu tvö algerlega aðskiljanleg fyrirbæri .
Síðara hugtakið verður jafnan huglægt , hversu mjög sem reynt er að vanda til forsendna og útreikninga , og hvort sem verðmætið er talið felast í eignum fyrirtækis eða framtíðartekjum þess .
Í og með af þeim ástæðum hneigðist Graham til þess að miða aðeins við peningalegar eignir að frádregnum skammtímakröfum .
Þeim eignum er hægt að breyta í peninga og verðmæti þeirra er hægt að reikna út og meta nákvæmlega .
Innra verðmæti fyrirtækis er núvirðið af samanlögðum tekjum þess í framtíðinni .
Það er oft reiknað með því að áætla hagnað fyrirtækis næstu tíu árin eða þar um bil , áætla söluverðmæti þess í lok tíu ára tímabilsins og afvaxta síðan þann tekjustraum og leggja saman .
Innra verðmæti er oftast reiknað sem innra verðmæti á hlut og þannig er hægt að bera það beint saman við verð á hlut í sama fyrirtæki eins og það er skráð á markaði .
General Electric Co.
Verð og innra verðmæti á hlut 1995-2003 Hugtakið innra verðmæti er grunnurinn í hugsun virðisfjárfesta en það er metið út frá verðmæti framtíðartekna fyrirtækisins á hlut .
Frávik markaðsverðs á hlut frá innra verðmæti geta verið mikil og varað í töluverðan tíma en frávikin skapa tækifæri fyrir virðisfjárfesta til að kaupa eða selja hlutabréf .
General Electric er eitt stærsta fyrirtæki veraldar og hefur á boðstólum allt frá flugvélahreyflum og hverflum í raforkuver til sjónvarpsefnis og fjármálaþjónustu við heimili í Bandaríkjunum .
Graham leit þannig á að markaðsverðið færðist upp og niður eftir duttlungum markaðarins .
Frávik markaðsverðs frá innra verðmæti geta verið mikil og varað lengi og þau eru oft illskýranleg .
Á endanum getur þó markaðsverðið ekki annað en hneigst að raunverulegu verðmæti fyrirtækjanna .
Þessari hugsun svipar til afturhvarfs til meðaltalsins ( e. reversion to the mean , sjá 3. kafla ) .
Á henni grundvallast kenningar Grahams og vinna allra virðisfjárfesta við mat á hlutabréfum allt til þessa dags .
Annað kerfi Grahams , sem er vel þekkt , er að kaupa hluti í fyrirtækjum þegar hagnaðarhlutfallið ( e. earnings yield , andhverfa VH hlutfallsins , þ.e. HV ) er að minnsta kosti tvöföld ávöxtun skuldabréfa með einkunnina AAA .
Ef AAA skuldabréf bera t.d. 10% ávöxtun verður hagnaðarhlutfallið að vera a.m.k. 20% , en það jafngildir VH hlutfalli undir 5 .
Auk þess setti Graham skilyrði um skuldsetningu fyrirtækjanna .
Hún mátti ekki vera hærri en sem nam eiginfjárstöðu að frádreginni eignfærðri viðskiptavild eða hliðstæðum eignum ( e. tangible net worth ) .
Graham taldi að þessi aðferð hefði gefið um 19% árlega ávöxtun á þrjátíu ára tímabili , langt yfir raunverulegri hækkun markaðarins á þeim tíma .
Advanced Securities Analysis í Columbia háskólanum frá 1929 Af mörgum afrekum á starfsferli Benjamins Graham stendur hæst kennsla hans og rannsóknir við Columbia háskólann í New York .
Sem fjárfestir á Wall Street sótti hann um starf hjá Columbia háskólanum árið 1928 og fékk það þegar í stað .
Fyrsta námskeiðið í Advanced Securities Analysis var haldið mánuðina febrúar til maí 1929 , það sögufræga ár á Wall Street .
Þetta var árið áður en Warren Buffett fæddist .
Meðal nemenda Grahams fyrsta árið var David L. Dodd sem lokið hafði háskólaprófi frá Wharton háskóla en hann var fenginn til að skrá umræður í fyrirlestrum Benjamins og gera þær aðgengilegar fyrir nemendur .
Dodd varð síðar kennari við Columbia og aðstoðarmaður Grahams , bæði við kennslu og á hlutabréfamarkaði .
Eftir að Graham hafði kennt við Columbia í fimm ár var komið að því að skrifa bók .
Dodd átti þykka bunka af minnisblöðum sem hann hafði samviskusamlega haldið til haga frá fyrirlestrunum og varð hann meðhöfundur Grahams .
Prófessor í fjármálum við Harvard , sem útgefandinn McGrawHill fékk til að lesa bókina yfir , hreifst svo af handritinu að hann lagði til að höfundarlaun yrðu 15% af sölutekjum á innanlandsmarkaði og 7,5% á erlendum markaði .
Hefðin í samningum útgefenda og höfunda var sú að greiða 8% og 4% .
Security Analysis : Principles and Techniques eftir þá Graham og Dodd kom fyrst út árið 1934 .
Hún er biblía fjárfesta og hefur komið út í fjórum útgáfum og er enn í dag áberandi í hillum betri bókaverslana í Bandaríkjunum .
Graham hélt námskeiðið sem hann nefndi Advanced Securities Analysis við Columbia , ásamt Dodd , samfellt fram á sjötta áratug aldarinnar og Dodd hélt merki þeirra félaga á lofti miklu lengur .
Um 1970 dvínuðu vinsældir virðisfjárfestingarinnar um skeið , jafnvel í Columbia háskólanum þar sem vagga hennar óumdeilanlega er , en það átti eftir að breytast aftur .
Framlag þeirra Grahams og Dodds til faglegrar vinnu við fjárfestingu á Wall Street og til uppfræðslu verðandi fjárfesta í Columbia háskólanum fyrir meira en 70 árum er talið ómetanlegt og það er enn í fullu gildi .
Í frægri ræðu sem Warren Buffett hélt í Columbia háskólanum árið 1984 og nefndi « Graham og Doddsville » lýsti hann ótrúlegum árangri sem lærisveinar Grahams höfðu náð .
Í ræðunni réðst Buffett harkalega að kenningunni um skilvirkan markað eða slembiröltskenningunni .
Í henni felst að öll fáanleg vitneskja á markaðnum komi fram í verði hlutabréfa á hverjum tíma .
Framvindan ráðist af nýjum upplýsingum eða nýjum fréttum sem geta leitt til hækkunar eða lækkunar .
Enginn einn fjárfestir hefur því möguleika á að gera betur en sá næsti .
Buffett benti á að árangur Grahamskólans sýndi svart á hvítu að markaðurinn væri enn ekki skilvirkari en svo að færir og áræðnir fjárfestar gætu náð betri árangri en markaðurinn .
Máli sínu til sönnunar nefndi Buffett að « ofurfjárfestarnir » , lærisveinar Grahams , næðu margir ávöxtun umfram 20% á ári .
Árið 1990 efndi Columbia Business School til námstefnu um virðisfjárfestingu í New York .
Námstefnan var hugsuð sem endurvakning á hinu klassíska og kunna námskeiði Grahams og Dodds , Securities Analysis og hefur verið haldin á hverju ári síðan .
Á námstefnunni hafa haldið fyrirlestra margir þeirra nemenda Grahams og Dodds sem nú eru meðal kunnustu virðisfjárfesta í Bandaríkjunum , þar á meðal Mario Gabelli og Luis Sanders .
Þessi árlega námstefna um virðisfjárfestingu er í umsjón Bruce Greenwald prófessors við Columbia Business School sem nú sér um að halda merki þeirra Grahams og Dodds á lofti við skólann .
Hann gaf nýlega út bókina Value Investing : From Graham to Buffett and beyond ( Greenwald , Kahn og Biema , 2001 ) .
Hreinar og tærar aðferðir Grahams eru grunnurinn að aðferðum margra frægra lærisveina hans , meðal annars Warrens Buffett og Bills Miller , en þeir hafa þróað þær verulega í tímans rás .
Þó eru þeir til sem enn eru trúir aðferðafræði læriföðurins .
Walter Schloss er kunnur og virtur virðisfjárfestir í Bandaríkjunum .
Hann var nemandi Grahams og starfaði með honum um árabil en rekur nú , ásamt syni sínum , sitt eigið fyrirtæki í New York .
Schloss rekur mjög stór og dreifð söfn hlutabréfa sem stundum ná til meira en hundrað fyrirtækja .
Verðið ræður mestu um val hans á fyrirtækjum og markaðsverðið verður að vera lægra en innra verðmæti til að hann íhugi kaup .
Schloss er síðan trúr sannfæringu Grahams og selur aftur þegar hlutabréfin hafa náð áætluðu innra verðmæti .
Hann er þannig langt frá hugsun Buffetts um langtímaeignarhald í frábærum fyrirtækjum sem færi fjárfestinum mestan hagnað á löngum tíma , auk þess að halda skattgreiðslum í lágmarki .
Graham flutti á vesturströndina á árinu 1956 og hóf störf við Kaliforníuháskóla í Los Angeles , UCLA , þar sem hann stundaði kennslu og rannsóknir en hélt líka fjárfestingarvinnu sinni áfram .
Bréf sem Benjamin Graham ritaði lærisveini sínum Warren Buffett hinn 1. júní 1956 ber vott um þá einlægu vináttu og náið samband sem ríkti á milli þeirra eftir kynni í Columbia háskólanum og vinnu þeirra á Wall Street .
Það hófst með þessum orðum : Kæri Warren .
Í síðustu viku urðu mikil tímamót í lífi okkar hjónanna því að þá fluttum við til Beverly Hills í hús sem við höfum eignast þar .
Hér er eins og ástarævintýri og hjónaband renni saman í eitt .
Ef ykkur skyldi detta í hug að kíkja til Kaliforníu , látið það þá endilega eftir ykkur .
Við getum ekki beðið eftir að sýna ykkur nýju húsakynnin okkar ...
Warren Buffett er einn kunnasti fjárfestir veraldar , sá sem hefur efnast best allra af viðskiptum með hlutabréf .
Hann er án efa þekktastur núlifandi fjárfesta sem kenna sig við virðisfjárfestaskólann .
Hann lauk prófi frá háskólanum í Nebraska árið 1950 og sótti þá um að komast í nám til meistaraprófs í Harvard og Columbia háskólunum .
Harvard hafnaði honum en Columbia sagði já og þannig varð Warren Buffett nemandi Benjamins Graham .
Árangur Buffetts við fjárfestingu í hlutabréfum á nærri fimmtíu ára ferli hans á sér líklega ekki hliðstæður en hann er líka kunnur fyrir kímnigáfuna og hnyttin tilsvör .
Bréf stjórnarformanns í ársskýrslu Berkshire Hathaway eru eftirminnileg og fróðlegri en flest annað fyrir fjárfesta með áhuga á hlutabréfum .
Áður en Buffett keypti Berkshire Hathaway rak hann Buffett Partnership á árunum 1956 til 1968 sem fáeinir kunningjar hans höfðu lagt peninga í .
Árið 1969 taldi Buffett að öll hlutabréf væru á of háu verði og þá lokaði hann félaginu .
Eignir kunningja hans höfðu þá þrítugfaldast frá upphafi starfseminnar tólf eða þrettán árum áður .
Berkshire Hathaway hafði verið á meðal eigna Buffett Partnership frá árinu 1965 en starfsemi þess var þá í vefnaði .
Buffett keypti sjálfur hlutina í Berkshire af Buffett Partnership er síðarnefnda félagið var leyst upp árið 1969 .
Ef litið er á árangur Buffetts fyrir allt tímabilið frá 1956 til 1999 eða 43 ár sést að hann náði árlegri ávöxtun upp á 25,09% en það er nóg til að hækka eitt þúsund dollara í 19 milljónir dollara .
Sambærileg hækkun S & P500 vísitölunnar í Bandaríkjunum á sama tíma var 11,2% á ári .
Framúrskarandi árangur Warrens Buffett á sér langa sögu Verðið þarf ekki að vera það allra lægsta til að maður kaupi hlut í fyrirtæki .
Það þarf hins vegar að vera lægra en maður telur svara til verðmætis hlutarins og stjórnendur fyrirtækisins þurfa að vera heiðarlegir og hæfir .
Þessi orð eru höfð eftir Warren Buffett .
Hann bætir við að örugg leið til að ávaxta peningana vel sé að kaupa hluti í nokkrum slíkum fyrirtækjum fyrir minna en sem nemur raunverulegu verðmæti þeirra , að því tilskildu að fullt traust sé borið til stjórnenda fyrirtækjanna .
Á meðal stærstu eigna Berkshire Hathaway um mitt árið 2003 eru American Express ( 11% hlutur ) , Coca-Cola ( 8% hlutur ) , Gillette ( 9% hlutur ) , H & R Block ( 9% hlutur ) , Moody ' s Corporation ( 15% hlutur ) , Washington Post Co.
( 18% hlutur ) og Wells Fargo & Co.
( 3% hlutur ) .
Virðisfjárfestingin hefur þróast mikið frá kenningum Grahams og Dodds í höndum lærisveina þeirra til upphafs 21. aldarinnar .
Árið 1997 kom út bókin Buffettology , eftir Mary Buffett , fyrrverandi tengdadóttur Warrens Buffett .
Við ritun bókarinnar naut hún aðstoðar Davids Clark , gamals vinar Buffettfjölskyldunnar .
( Mary Buffett og David Clark , 1997 ) .
Í bókinni bregður Mary upp mynd af aðferðum Buffetts eins og þær koma henni fyrir sjónir .
Lýsing hennar auðveldar skilning á því hvernig virðisfjárfesting þróaðist á 20. öldinni í meðförum Buffetts og fleiri fjárfesta og fræðimanna .
Greining Mary á aðferðum Warrens Buffett sýnir að þær eiga sér djúpar rætur .
Frá Benjamin Graham tók hann í arf hugmyndina um að fjárfesta í fyrirtæki fremur en hlutabréfi og að leggja megináherslu á verð hlutar áður en tekin er ákvörðun um kaup á hlutabréfum .
Philip A. Fisher var kunnur fjárfestir og fræðimaður í Kaliforníu , m.a. fyrir bók sína Common Stocks and Uncommon Profits ( 1958 ) .
Frá honum fékk Buffett þá hugmynd að einu fyrirtækin sem væru þess virði að fjárfesta í væru þau sem væru byggð á frábærri viðskiptahugmynd .
Jafnframt fékk hann frá Fisher kenninguna um að rétti tíminn til að selja frábært fyrirtæki væri : « Aldrei að eilífu ! »
Lawrence N. Bloomberg á einnig hlut í aðferð Buffetts .
Hann var fjárfestir og fræðimaður á fjórða áratug 20. aldarinnar .
Frá honum er komin hugmyndin um markaðsyfirburði ( e. consumer monopoly ) í rekstri fyrirtækja sem bæði Graham og Buffett nýttu sér .
Í 1951 útgáfunni af Security Analysis eftir Graham og Dodd er Bloombergs getið sérstaklega .
John Burr Williams var stærðfræðingur og fjármálafræðingur og höfundur The Theory of Investment Value sem kom út árið 1938 .
Frá honum kom grunnurinn að hugmynd Grahams um að raunverulegt verðmæti fyrirtækis byggðist á tekjum þess í framtíðinni .
Frá Williams og túlkun Buffetts á hugmynd hans er hugsunin um innra verðmæti komin inn í virðisleiðina .
John Maynard Keynes lávarður og hagfræðingur á hlut í hugsun Buffetts um fókussöfn ( söfn með hlutabréfum fárra fyrirtækja , e.t.v aðeins um 15 ) og áhersluna á að læra allt um tiltekið svið og hvika síðan ekki frá því .
Edgar Smith var höfundur bókarinnar Common Stocks as Long-Term Investments sem út kom árið 1924 .
Bókin er að miklu leyti fallin í gleymsku en í henni kynntist Graham þeirri hugsun að óráðstafað eigið fé ( e. retained earnings ) byggi upp eigið fé fyrirtækis og verðmæti þess í tímans rás .
Og síðast en ekki síst má rekja aðferðir Buffetts að hluta til Charlies Munger , lögmanns og fjármálasnillings , sem hefur verið nánasti vinur og samstarfsmaður Buffetts um áratuga skeið .
Munger hvatti Buffett til að einbeita sér að þeirri djúpu hugsun að velja frábær fyrirtæki og kaupa á verði sem væri hagstætt út frá viðskiptalegum sjónarmiðum , í stað þess að leita aðeins að hlutum á lágu verði eins og Graham hafði upphaflega gert á sínum tíma .
Þessi lýsing Mary Buffett í Buffettology skýrir vel hvernig hugsun virðisfjárfesta hefur þróast allt frá dögum frumkvöðulsins Benjamins Graham snemma á 20. öldinni fram á byrjun 21. aldarinnar .
Warren Buffett leggur áherslu á fókussöfn með tiltölulega fáum fyrirtækjum og stórum hlutum í hverju fyrirtæki .
Raunverulegur rekstur fyrirtækjanna , stjórnun , markaður og arðsemi , vegur jafn þungt í vali hans og verðið sem hann kaupir á .
Myndin með þróun á gengi Berkshire Hathaway , fjárfestingarsjóði Buffetts , sýnir hve aðferðir Buffetts hafa skilað frábærum árangri .
Hugsun Buffetts byggir einnig á afturhvarfi til meðaltalsins því að hann lítur aðeins á verðfall á hlutabréfum í fyrirtæki sem hann á hluti í sem tækifæri til að kaupa meira í frábæru fyrirtæki .
Hann er í reynd til í að eiga þau hlutabréf til eilífðar svo lengi sem rekstur fyrirtækisins heldur áfram að vera í samræmi við þær forsendur sem hann hafði miðað kaupin við .
Með þessum hætti tryggir hann sér hlut í langtímaarðsemi fyrirtækisins og margföldunaráhrif af uppsöfnun eigna til langs tíma .
Jafnframt sparast skattgreiðslur af söluhagnaði sem falla til með aukinni veltu .
Boðskapur Warrens Buffett er þessi : Kauptu hlutabréf í frábærum fyrirtækjum á verði sem er helst langt undir innra verðmæti þeirra og haltu þeim eins lengi og reksturinn stenst væntingar .
Kauptu svo ennþá meira þegar verðið lækkar á markaði .
Þrátt fyrir að hafa þróað aðferðir Grahams meira en nokkur annar maður og þrátt fyrir að vera talinn fremstur í hópi núlifandi fjárfesta , víkur Buffett aldrei langt frá hugsun Grahams .
Hann tók Security Analysis meira að segja með sér í brúðkaupsferðina árið 1954 og las hana í ferðinni .
Mary Buffett segir að enn þann dag í dag séu allar fjórar útgáfur bókarinnar við skrifborðið hans og enn sé hann að finna smáatriði í hugsun höfundarins sem hann hafði ekki skilið til fulls við fyrri lestur .
Á sama hátt og á við um lestur biblíunnar eykur reynsla hans úr daglega lífinu skilninginn í hvert sinn sem hann les Security Analysis .
Vaxtarfjárfesting : Sjónir fjárfesta beinast að langtímaaukningu í hagnaði .
Vaxtarfjárfestar beina sjónum sínum að fyrirtækjum í örum vexti .
Þeir eru , ólíkt félögum sínum í virðishópnum , til í að greiða því hærra verð fyrir hluti í fyrirtæki sem árlegur vöxtur í hagnaði er meiri .
Aðferðin var í upphafi kennd við T. Rowe Price og náði hún smám saman vinsældum á Wall Street um miðbik 20. aldarinnar .
Virðissjónarmið Grahams viku þá til hliðar um skeið .
T. Rowe Price ( 1898 -1983 ) var frumkvöðull og fyrirmynd annarra á sviði vaxtarfjárfestingar og ruddi henni braut með starfi sínu í meira en þrjá áratugi frá 1935 .
Kenning Price var í stuttu máli sú að besta leiðin til árangurs væri að fjárfesta í fyrirtækjum sem hefðu skilyrði til að vaxa mikið og eiga þau síðan í langan tíma .
Vaxtarfyrirtæki var í huga Price fyrirtæki « sem sýnir langtímavöxt í hagnaði , nær sífellt hærri hagnaði á hlut á toppi hverrar hagsveiflunnar af annarri og gefur vísbendingar um enn meiri hagnað á toppi þeirrar næstu , » eins og hann orðaði það .
Vaxtarfjárfesting ( e. growth investing ) er sú leið að leita eftir hlutabréfum tiltölulegra ungra fyrirtækja sem hafa sýnt kröftugan vöxt og mikinn og hratt vaxandi hagnað .
Vaxtarfyrirtæki ráðstafa oftast sjálf hagnaði sínum til að auka enn umsvifin í eigin rekstri í stað þess að greiða hann út sem arð til hluthafa .
Coca-Cola var um áratugaskeið dæmi um slíkt fyrirtæki .
Það var reyndar líka dæmi um gott virðisfyrirtæki og um skeið var fyrirtækið stærsta eignin í Berkshire Hathaway , félagi Warrens Buffett .
Á síðari hluta 20. aldarinnar féllu Microsoft , Wal-Mart og Texas Instruments undir ofangreinda skilgreiningu á vaxtarfyrirtæki .
Price taldi að hæsta ávöxtun með minnstri áhættu næðist með því að fjárfesta snemma á vaxtarferli fyrirtækis , vegna þess að bæði fyrirtæki og atvinnugreinar ættu sín æviskeið ( e. life cycle ) .
Eftir því sem fyrirtæki færðist aftar í lífsskeið sitt drægi úr hagnaðarvon og áhætta ykist .
Price var mjög virtur fjárfestir á Wall Street á sínum tíma og hann var kunnur fyrir nákvæmni og aga í vinnubrögðum .
Hann fór jafnan á fætur kl. fimm á hverjum morgni , jafnvel eftir að hann var kominn í níræðisaldur , og fylgdi nákvæmri dagskrá allan daginn .
Fjárfestingin var honum allt og hann skipulagði allt sem hann gerði út í ystu æsar .
Þegar hann keypti hlutabréf á 20 ákvað hann um leið að selja hluta þeirra aftur þegar verðið næði vissu marki , t.d. 40 .
Við það hélt hann sig , jafnvel þótt útlitið væri þá enn bjartara en nokkru sinni fyrr .
Ef verðið lækkaði í 13 og hann hafði sett sér að bæta við kaupin á því verði stóð hann við það , jafnvel þótt fréttir af fyrirtækinu væru neikvæðar .
Price ráðlagði fólki að fjárfesta snemma á vaxtarskeiði fyrirtækis , þó ekki of snemma , því að þannig ykist hagnaðarvonin .
Price áleit að einkum þyrfti að hyggja að tvennu til að byggja upp eignir með fjárfestingu í vaxtarfyrirtækjum : 1 .
Að finna atvinnugreinar sem væru við upphafið á vaxtarskeiðum þeirra .
2 .
Að velja það eða þau fyrirtæki sem væru mest spennandi eða best í þeim greinum .
Tvær helstu kennitölurnar sem vísa á vöxt eru magnaukning í sölu ( ekki aukning í dollurum eða krónum ) og síðan hagnaður .
Atvinnugreinin sem heild verður að vera að bæta sig á mælikvarða beggja þessara kennitalna til að teljast áhugaverð .
Einnig er gott að fylgjast náið með arðsemi eigin fjár eða arðsemi fjármagns ( e. return on equity ) .
Þegar atvinnugreinin fer að « komast á fullorðinsárin » er betra að fylgjast mjög náið með .
Umskiptin frá örum vexti til stöðnunar geta verið snögg .
Hagnaður kann að hríðfalla eftir þau umskipti vegna þess að tekjur lækka og fastur kostnaður heldur áfram að vaxa .
Arðsemi eigin fjár ( e. return on equity ) er hlutfallið á milli hagnaðar fyrirtækis og eigin fjár þess .
Það sýnir með beinum hætti og betur en flest annað ávöxtun eigandans af starfsemi fyrirtækisins .
Ef eigið fé í fyrirtæki er 100 og hagnaður er 10 er arðsemi eigin fjárins 10/100 eða 10% .
Almennt er hlutfallið notað til að meta skilvirkni stjórnenda fyrirtækis .
Því hærri sem arðsemi þess er , því hæfari eru stjórnendur þess taldir .
Hlutfallið þarf að túlka með gát þegar eigið fé er lágt í samanburði við heildarfjármagn ( þ.e. skuldir eru háar ) .
Þá geta mismunandi bókhaldsaðferðir torveldað samanburð á milli fyrirtækja .
Athyglisvert er að vaxtarfjárfestirinn Price reiddi sig aðallega á sölu í magni , hagnaðarhlutföll og arðsemi fjármagns við kaup og sölu hlutabréfa en allt eru þetta tölur frá liðnum tíma .
Hann hafði ekki trú á því að hægt væri að sjá framtíðartekjur fyrirtækis fyrir en án þeirra er ekki hægt að reikna innra verðmæti .
« Enginn maður getur séð þrjú ár fram í tímann , » sagði hann , « hvað þá fimm ár eða tíu . »
Aðferðir sem byggjast á því að reikna innra verðmæti með því að núvirða tekjustraum mörg ár fram í tímann taldi hann ekki trúverðugar .
Í staðinn mælti hann með því að menn veldu einfaldlega bestu fyrirtækin í þeim greinum sem væru í örustum vexti og héldu síðan áfram að eiga þau svo lengi sem árangur væri fullnægjandi .
Jim Slater ber saman hlutfallslegt verð og vöxt í hagnaði ( PEG ) Jim Slater er annar frægur vaxtarfjárfestir .
Hann hefur ritað fáeinar bækur um fjárfestingu og uppbyggingu eigna ( Slater 1995,1997,1998 og 2002 ) .
Hann starfar í Bretlandi og á að baki meira en 30 ára sögu sem fjárfestir .
Hann hefur jafnframt verið iðnaðar- og viðskiptaráðherra Breta og frumkvöðull í atvinnurekstri .
Coventry Health Slater áttaði sig snemma á því að lykillinn að árangri væri að kaupa hlutabréf í fyrirtækjum með hratt vaxandi hagnaði á hlut sem einnig væru fáanleg á sæmilega lágu hlutfallslegu verði ( lágu VH-hlutfalli ) .
Hann er m.a. kunnur fyrir að beita PEG-hlutfallinu sem kennitölu við val á vaxtarfyrirtækjum .
Tveir mikilvægustu þættirnir í vali Slaters á fyrirtækjum eru þessir : 1 .
Vöxtur í hagnaði Vöxtur í hagnaði á hlut verður að vera jákvæður á minnst fjórum af síðustu fimm árum .
Almennt miðar hann við 15% aukningu hagnaðar á ári , leyfir smávægileg frávik en útilokar fyrirtæki þar sem hagsveiflan hefur bein áhrif á afkomuna ( e. cyclical companies ) .
2 .
Lágt verð VH-hlutfallið ( e. price earnings ratio eða PE ) verður að vera lágt í samanburði við vöxt hagnaðar á hlut .
Slater beitir síðan PEG-hlutfallinu sem kennitölu en það fæst með því að deila vexti hagnaðar á hlut upp í VH-hlutfallið ( þ.e. PE deilt með G þar sem G stendur fyrir vöxt í hagnaði á hlut ) .
Fyrirtæki með 15% vöxt hagnaðar á hlut ár eftir ár ætti vissulega að standa undir verði sem svarar til fimmtán ára hagnaðar á hlut ( VH er 15 ) .
Þá væri PEG-hlutfallið jafnt og 1,0 .
Á sama hátt ætti fyrirtæki með 20% vöxt í hagnaði á hlut að standa undir VH-hlutfallinu 20 en þá væri PEG-hlutfallið líka jafnt og 1,0 .
Slater hefur sem viðmiðun að fjárfesta ekki í fyrirtækjum nema PEG-hlutfallið sé vel undir 1,0 og helst aðeins 0,5 .
Ofurfjárfestirinn Peter Lynch Það er útbreiddur misskilningur að virðisfjárfesting sé fremur fyrir þá varfærnari en vaxtarfjárfestar séu þeir áhættuglöðu á markaðnum .
Til að ná ávinningi þarf nærri alltaf að taka áhættu en að sjálfsögðu er það út í bláinn að taka áhættu aðeins áhættunnar vegna .
Vaxtarfyrirtækjum fylgja verðmæti vegna þess að eign hluthafanna er að aukast hraðar þar en í fyrirtækjum sem standa í stað .
Spurningin er aðeins hvað borga þarf fyrir þau verðmæti og hvernig þau eru metin til verðs á markaðnum .
Stundum er vaxtarfjárfestir skilgreindur sem sá sem er til í að kaupa hlutabréf með háu VH-gildi .
Þetta kann að vera rétt við tilteknar aðstæður en er þó misvísandi vegna þess að gefið er í skyn að vaxtarfjárfestirinn virði að vettugi hvað það kostar sem hann kaupir .
Peter Lynch er einn kunnasti vaxtarfjárfestir 20. aldarinnar og í starfi sínu hjá Fidelity í Boston byggði hann upp Magellan-sjóðinn , einn kunnasta hlutabréfasjóð veraldar , úr næstum engu árið 1977 í þann stærsta sem til var á markaðnum árið 1990 .
Sá sem fjárfesti í sjóðnum fyrir 1.000 dollara árið 1977 og hélt fjárfestingunni átti 28.000 dollara árið 1990 .
Það ár fór Lynch á eftirlaun aðeins 46 ára að aldri eftir að hafa náð 29% árlegri meðalávöxtun fyrir Magellan í þrettán ár samfellt .
Þann tíma sem Lynch rak Magellan uxu eignir sjóðsins úr 20 milljónum dollara í 14 milljarða , eða 700-földuðust .
Engum sem hefur kynnt sér vinnu og viðhorf Peters Lynch til vals á hlutabréfum getur blandast hugur um að hann er ekki síður virðisfjárfestir en Warren Buffett .
Vitað er að Buffett hefur efnast vel á því að fjárfesta í miklum vaxtarfyrirtækjum .
Hvers vegna er þá Buffett nefndur virðisfjárfestir en Lynch vaxtarfjárfestir ?
Lykillinn að skilningi á því er að mismunurinn liggur ekki í fyrirtækjunum sem þeir kunna að kaupa hlutabréf í heldur í viðhorfum einstaklinganna , fjárfestingarhugsun þeirra og stíl .
Mikilvægt er að halda sig við þá fjárfestingaraðferð sem valin er Þannig hafa frægustu fjárfestar heims náð bestum árangri , hver með sínum hætti .
Frægð Peters Lynch má rekja til ótrúlegs árangurs hans við stjórn Magellan-sjóðsins á áttunda áratug síðustu aldar .
En hann gerði einnig mikið til að leiðrétta þann misskilning að vaxtarfjárfestar væru bláeygðir bjartsýnismenn sem aðeins fjárfestu út á væntingar .
Lynch lagði grunn að þeim faglegu vinnubrögðum í vaxtarfjárfestingu sem áratugum saman höfðu verið ræktuð í virðisfjárfestingu allt frá dögum Grahams .
Kenningum hans , aðferðum og vinnubrögðum er vel lýst í bókum hans Beating the Street ( 1993 ) og One Up on Wall Street ( 1989 ) og í greinum sem hann hefur ritað fyrir fjármálatímaritið Worth .
Í einni af greinum Lynch er að finna fáein af « boðorðum » hans varðandi val á hlutabréfum .
1 .
Staðreyndir um hlutabréf og fyrirtæki skipta mestu máli , ekki væntingar eða spár .
2 .
Lítið á efnahagsreikning fyrirtækisins til að kanna hvort hann sé traustur áður en fjárfest er í því .
3 .
Kaupið ekki valrétti og takið ekki lán til að kaupa hlutabréf .
Í valrétti vinnur tíminn á móti okkur .
Ef hlutabréf eru keypt fyrir lánsfé getur maður tapað öllu sínu við öra lækkun á markaðnum .
4 .
Það er venjulega merki um eitthvað jákvætt þegar margir innherjar í fyrirtæki kaupa hlutabréf á sama tíma .
5 .
Almennur fjárfestir á að geta fylgst með öllum upplýsingum um fimm til tíu fyrirtæki á sama tíma en enginn er kominn til með að segja að þið þurfið nokkurn tíma að kaupa hlutabréf í neinu þeirra .
6 .
Sýnið þolinmæði .
Hlutabréf hækka oft mest á þriðja eða fjórða ári frá því að þau voru keypt .
Stundum tekur það tíu ár .
7.
Kaupið snemma í fyrirtækjum - en ekki of snemma .
Hugsið um hlutabréf í vaxtarfyrirtækjum eins og hafnabolta .
Reynið að koma inn í leikinn í þriðju lotu vegna þess að þá hefur liðið náð að sýna getu sína .
Ef þið fjárfestið áður en röðin er kynnt eruð þið að taka ástæðulausa áhættu .
Ef þið kaupið ekki fyrr en í síðustu lotu gæti það verið of seint .
8.
Ekki kaupa « ódýr » hlutabréf bara vegna þess að þau eru ódýr .
Kaupið þau vegna þess að stærðir í grunngreiningunni eru sífellt að verða betri .
9.
Kaupið hlutabréf í litlum fyrirtækjum ( e. small cap , small companies ) eftir að þau hafa haft tækifæri til að sýna fram á að þau geti hagnast mjög vel .
10 .
Ólíklegir kostir byggðir á ágiskunum eða órökstuddri óskhyggju verða oftar en ekki að púðurskotum .
-11 þegar tíu fyrirtæki eru skoðuð ofan í kjölinn er líklegt að við finnum eitt með bjarta framtíð ( sem hægt er að rökstyðja í tölum ) án þess að hún endurspeglist nú þegar í verðinu .
Fjárfesti til langs tíma og vildi ekki tímasetja Lynch beitti sjálfan sig óheyrilegri vinnuhörku og var afar afkastamikill á árunum sínum hjá Fidelity .
Hann rannsakaði og heimsótti fyrirtæki hundruðum saman .
Jafnframt hafði hann næmi til að finna hlutabréf í fyrirtækjum sem áttu eftir að vaxa mun meira og hækka meira í verði en önnur fyrirtæki , mörg ár í röð .
Lynch líkar best við fyrirtæki sem framleiða vörur sem allir nota á hverjum degi .
Hann vildi þekkja til hlítar og skilja söguna að baki hverju fyrirtæki .
Hann telur engan veginn nægja að fylgjast með verði hlutabréfanna , fjárfestirinn verði að vera ánægður með fyrirtækin í safni sínu og trúa heils hugar á það sem þau eru að framleiða eða gera .
Ef fjárfestirinn skilur ekki til fulls söguna að baki fyrirtækjunum sem hann fjárfestir í er líklegra en ekki að hann lendi í slæmum áföllum þegar markaðurinn lækkar .
Lynch kennir að best sé að fjárfesta í fyrirtækjum sem maður þekkir vel og skilur .
Þannig er auðveldara að bregðast við og forðast áföll ef kemur til örrar lækkunar á markaðnum .
Peter Lynch aðhyllist eindregið val á hlutabréfum til langs tíma og leggst gegn því að reynt sé að tímasetja kaup eða sölu hlutabréfa á markaðnum .
Í eldhúsinu kom Sigþrúður auga á Sextán leyndarmál sem staðið hafði verið upp frá í miðjum klíðum .
Þennan kapal kunni hún frá því hún var smákrakki .
Ósjálfrátt settist hún niður og fór að rekja spilin en þá stóð húsbóndinn allt í einu við hliðina á henni og það örlaði fyrir brosi .
Hún spurði hvort þau tækju stundum í spil hjónin og hann jánkaði því , teygði sig eftir hjartaáttunni , hún níunni og þannig röktu þau kapalinn saman án þess að segja margt .
Tómasi skaut upp í huga hennar , hvernig þau höfðu setið yfir spilum í eldhúskróknum á kvöldin .
Spilað Kasjón , Rommý og Ólsen Ólsen en oftast Hjónakapal .
Þegar honum gekk illa átti hann til að henda stokknum í hana .
Stundum þyngdist ískyggilega á honum brúnin .
Þá fór hún fram á baðherbergi og var lengi .
Hann var alltaf miklu léttari þegar hún kom inn aftur og búinn að laga svolítið til á borðinu .
Svo héldu þau áfram að spila .
Hún hrökk upp úr hugsunum sínum við að frúin stóð í dyragættinni og horfði hvöss á eiginmanninn .
Hann brosti afsakandi þegar hún teymdi hann út úr eldhúsinu en Sigþrúður tók saman spilin .
Mest langaði hana að sitja áfram í hlýju eldhúsinu og leggja Klukkukapal en stillti sig og lagði bunkann á borðshornið .
Það var margt um manninn í opnu húsi , kaffisopi og stöku sinnum boðið upp á kex líka .
Einu sinni höfðu verið pönnukökur á efri hæð í Hlíðunum og ilmurinn tók á móti hugsanlegum kaupendum á pallskörinni .
Íbúðin var einkar vistleg og hún kunni vel við sig frá því að hún kom í dyragættina .
Margir áttu falleg innbú og það var hægt að fá góðar hugmyndir með því að skoða .
Hún hafði til dæmis flutt til myndina af Herðubreið á stofuveggnum eftir eina heimsóknina og breytt eldhúsgardínunum eftir aðra .
Það kom fyrir að húsnæðið var tómt en þá stoppaði hún stutt .
Fannst fremur kuldalegt og alltof mikið bergmál .
Fasteignasalarnir voru oft á staðnum og þeir voru farnir að lyfta brúnum þegar þeir sáu hana en hún brosti og heilsaði á báða bóga um leið og hún flýtti sér fram hjá þeim .
Svo skoðaði hún áhugasöm , var með tommustokk í vasanum , mældi einn og einn vegg , hugleiddi og skrifaði málin hjá sér .
Stundum var allt tandurhreint en það kom líka fyrir að hefði mátt þrífa betur á baðherbergjunum .
Þá hafði ekki verið hreinsað nógu vel í kringum klósettin .
Hún vissi að mörgum hætti til að hitta ekki í skálina .
Og ekkert var erfiðara en að ná blettum ef þeir höfðu fengið að þorna .
Þess vegna hafði hún líka hreinsað litla baðherbergið þeirra sérstaklega vel á meðan Tómas lifði .
Hún brýndi hann ekki á neinu en þurrkaði daglega í kringum klósettið .
Stundum oft á dag .
Í einni íbúðinni sem hún skoðaði var útsýni yfir Gufuneskirkjugarðinn .
Snöggvast greip hana ómótstæðileg löngun til að vera nálægt Tómasi og geta horft til hans bæði kvölds og morguns .
Hún stóð lengi við gluggann og reyndi að koma auga á leiðið .
En það var of langt í burtu , allt rann saman í móðu .
Svo rankaði hún við sér , leit í kringum sig og brosti .
Íbúðin var þrisvar sinnum stærri en kjallarinn .
Henni lá ekkert á .
Það kæmi að því að hún færi í Gufunesið .
13 Matthías á efstu hæðinni var starfsmaður Orðabókar Háskólans .
Hann bankaði upp á hjá Sigþrúði kvöld nokkurt og spurði hvort hann mætti koma inn fyrir .
Hún gaf honum kaffisopa við eldhúsborðið og hann tíndi slitrótt út úr sér að þau Arnbjörg , kona hans , væru orðin svo þreytt á kulda og myrkri að þau ætluðu í tveggja vikna ferð til Madeira .
Arnbjörg var búin að fá vetrarfrí í bankanum en sjálfur átti hann inni reiðinnar býsn af fríi .
Nú var spurningin hvort hún gæti vökvað blómin og litið eftir íbúðinni á meðan þau væru í burtu .
Hann vissi sem var að hún færi ekki langt en væri traust og áreiðanleg manneskja .
Svo flugu Matthías og Arnbjörg í sólina .
Þann daginn var óvenjukalt í borginni og gekk á með skruggum .
Sigþrúður mundi ekki eftir öðru eins kuldakasti frá því hún byrjaði að bera út .
Hún vaknaði fyrr en venjulega , dúðaði sig og fór hægt yfir svo hún dytti ekki .
Blöðin áttu að vera komin til lesenda í síðasta lagi klukkan sjö .
Stundum var launhált og fólk að brjóta sig út um alla borg .
Svo ekki væri minnst á árekstrana sem voru daglegt brauð en flestir á föstudögum .
Þá bættist við þreyta og stress heillar viku og allt fór úr böndunum .
Það voru ósköp að sjá blómin .
Þau minnstu tók Sigþrúður til sín niður í kjallara svo hún gæti hlúð betur að þeim og talað við þau en reyndi eftir föngum að lífga upp á þau sem þurftu að vera heima hjá sér .
Hún gaf þeim áburð , tíndi í burtu allt sem sölnað var , söng og færði blómin til svo þau fengju þá litlu birtu sem í boði var á þessum árstíma .
Hún kleip sprota af nokkrum þeirra og setti niður hjá sér , vissi að það telst ekki þjófnaður .
Að biðja um afleggjara er dauðadómur yfir plöntu .
Í fyrstu ferðinni upp tók hún eftir landakortinu .
Það hékk í ganginum og sýndi Frakkland .
Matthías hafði búið erlendis árum saman og bar oft saman verðlag og veðurfar þegar hann spjallaði við Sigþrúði í garðinum eða á stéttinni .
Yfirleitt kom Ísland illa út úr þeim samanburði , hún mundi bara ekki eftir öðru .
En nú rann það upp fyrir henni að hún hafði víst aldrei spurt út í hvar hann hefði búið og hann ekki minnst á það að fyrra bragði .
Hlaut það ekki að vera Frakkland ?
Annars væri þetta stóra kort varla á veggnum .
Upp í hug hennar skaut minningu um gamla landakortið í heimavistarskólanum og henni þyngdi fyrir brjósti .
Hún bægði skólanum frá sér en horfði á París , ofarlega fyrir miðju og örlítið til hægri .
Frönskukennslubókin kom upp úr kassa í geymslunni .
Hana hafði hún látið kaupa fyrir sig á Akureyri endur fyrir löngu , lesið hana sundur og saman , skrifað stíla og lært sagnbeygingar .
Þarna voru þær þá vinkonur hennar , óreglulegu sagnirnar : aller , dormir , croire og allar hinar .
Hún brosti með sjálfri sér og kunni að telja upp í hundrað .
Eftir þessa skemmtilegu endurfundi ákvað hún að rifja svolítið upp .
Skyldi hún enn geta skrifað stílana ?
Hún hafði fylgst með frönskukennslu í sjónvarpinu .
Tómas gerði það líka , reyndi samt aldrei að segja orð en hældi henni fyrir dugnaðinn .
Í hvert sinn sem hún vökvaði gaf hún sér góðan tíma til að staldra við hjá kortinu .
Einu sinni sem oftar þegar hún kom niður fór hún inn í skáp og sótti sjalið .
Hún yfirfór það vandlega , saumaði tvo þræði sem henni sýndust vera lausir , festi það saman með stórum hattprjóni og hengdi það á herðatré inn í stofu .
Það lífgaði upp á umhverfið eins og allt yrði franskara fyrir vikið .
Gamla koffortið var í geymslunni ásamt grammófóni fóstru hennar .
Tómas hafði þvertekið fyrir að það færi inn í íbúðina þegar þau komu suður .
Vildi henda grammófóninum en hún harðneitaði .
Fyrir mörgum árum hafði hann verið búinn að kaupa hljómflutningssamstæðu og geislaspilara skömmu áður en hann dó .
Hvort tveggja stóð í stofunni .
Nú sótti hún koffortið , þurrkaði af því og stillti við vegginn hjá sjalinu .
Þar fór það vel .
Hún hefði átt að vera búin að þessu fyrir löngu , brosti með sjálfri sér , lauk kofortinu upp og laut yfir það .
Hún æfir sig á píanó prestsfrúarinnar sem kemur auga á hæfileika hennar .
Mjög ung þarf hún að fara suður , enginn á Norðausturlandi getur gert meira fyrir hana .
Hún hefur skamma viðdvöl í Reykjavík en fer áfram út í heim og stundar nám árum saman .
Eftir það taka við tónleikaferðir bæði austan hafs og vestan .
Með jöfnu millibili eru upptökur hennar spilaðar í Ríkisútvarpinu .
Lengst af býr hún í París og New York en Ísland togar jafnt og þétt í hana .
Drengurinn vill heldur ekki vera langdvölum erlendis , langar alltaf heim .
Á hverju sumri fljúga þau norður , fara út á Sléttu og horfa á sólina dansa .
Taka munnhörpuna með og leika fyrir selina .
Undantekningarlaust líta þau inn í kirkjugarðinn en finna aldrei það sem þau leita að .
Næst sótti hún grammófóninn og setti hann í stofuhornið nálægt hljómflutningstækjunum hans Tómasar , dró plöturnar upp úr kassa og kom þeim fyrir .
Þær voru þungar og rispaðar .
Tvær höfðu brotnað .
Nálarnar fann hún í eldspýtustokknum þar sem hún hafði gengið frá þeim .
Hún sneri sveifinni og Sverrir konungur tók að snúast á fjólubláu hringskífunni .
Svo horfði hún gagnrýnin í kringum sig .
Rauði plusssófinn átti mikið eftir , sömuleiðis gyllta reykborðið og djúpi stóllinn , borðstofuhúsgögnin og ljósakrónan .
Húsgögn tengdamömmu .
En af hverju voru þau í stofunni hennar ?
Nokkrum dögum seinna setti hún smáauglýsingu í DV .
Ungt par , rétt að byrja að búa , var himinlifandi yfir því að fá svona gamaldags húsgögn .
Þau komu með flutningabíl og báru allt út á örskömmum tíma .
Vildu ekki molasopa , sögðust ekki drekka kaffi en voru afar þakklát , eiginlega vandræðaleg .
Þótti skrýtið að hún skyldi ekki vilja neina greiðslu .
Sigþrúður fullvissaði þau um að henni væri gerður mikill greiði með þessu .
Þegar þau renndu af stað stóð hún í dyragættinni og veifaði .
Veifaði þar til hún sá húsgögn Ingibjargar Borghildar hverfa fyrir hornið .
Svo ryksugaði hún , trekkti grammófóninn og spilaði Buldi við brestur , þurrkaði af og opnaði alla glugga .
Hitaði sér sterkt kaffi og fékk löngun til að dansa í hálftómri stofunni .
14 Hún hraðaði sér eftirvæntingarfull upp stigann og staðnæmdist fyrir framan Frakklandskortið .
Áður en hún vökvaði skoðaði hún einstaka landshluta .
Í dag var það París .
Borgin var eins og risavaxin könguló í neti með arma sem teygðu sig alveg út að Ermarsundi og suður að Miðjarðarhafi .
Sigþrúður skynjaði ákveðna breytingu innra með sér .
Hér lukust upp gættir og hún hélt andstutt til móts við forna kunningja .
Í franska sófanum hans Matthíasar lét hún augun aftur og slóst í för með draumkenndum ættingjum .
Hver ferð hófst uppi í La Tour d ' Eiffel þar sem þau horfðu yfir borgina .
Hún sat með augun aftur , tímdi ekki að ljúka þeim upp .
Eftir að gamla koffortið fór inn í litlu stofuna í kjallaranum varð hún iðulega vör við umgang .
Þetta olli henni ekki neinum óróa , miklu fremur fögnuði .
Hvað sem væri á ferli var það hluti af henni sjálfri .
Kannski ættingjarnir sem hún hafði lengi þráð .
Tómasi hafði þótt leður ónotalegt en nú keypti hún lítinn leðursófa í stofuna .
Skömmu seinna bættust við tveir hvítir stólar og annar með stóru skammeli undir fæturna .
Líka standlampi sem stóð við skammelstólinn .
Þar sat hún og las .
Allt þetta fékk hún á tilboðsverði .
Hún var enn að leita að góðu sófaborði en ætlaði að sjá til með borðstofuhúsgögn .
Gat eldhúsborðið ekki bara dugað ?
Eiginlega langaði hana meira til þess að leigja sér reglulega fallegt málverk á Borgarbókasafninu og hengja það á vegginn yfir nýja sófanum .
Hún var sífellt að skoða málverkin og bíða þar til hún fyndi það eina rétta .
Hún lét koffortið standa opið og gaf því auga svo lítið bar á í von um að fá að vita meira .
Kannski vildi einhver tylla sér í nýju stólana hennar .
Eitt sinn skelltist eldhúsglugginn í roki um miðja nótt og þegar hún fór að loka honum kveikti hún ekki frekar en venjulega .
Þá taldi hún sig hafa mætt manni á ganginum .
Hún var þó ekki meira en svo viss næsta morgun þegar hún fór að rifja þetta upp .
Henni fannst samt að hann hefði verið óvenju hávaxinn og minnt mest á Svein langa í sögunni hennar fóstru .
Svein sem náði upp í sólina þar sem hann sá sjötíu kálfskinn hanga .
Kettirnir áttu til að yggla sig og skjóta upp kryppu .
Einu sinni stökk Sesar á koffortið með hárin rísandi .
Hún tók hann í fangið , strauk honum og bað hann um að vera góðan .
Talaði lengi við hann og leiddi honum fyrir sjónir að það sem væri í koffortinu ætti heima hér ekki síður en hann .
Þau yrðu að halda friðinn í litla kjallaranum .
Hann yrði að lofa henni því .
Það kom líka fyrir að hún heyrði söng , sérstaklega á kvöldin .
Fyrst hélt hún að hann kæmi að ofan eða utan en þegar hún fór að heyra hann oftar áttaði hún sig á því að hann var í stofunni hennar .
Röddin var djúp og lagið kunnuglegt þótt hún kæmi því ekki fyrir sig .
Og kvöld nokkurt þegar hún var að búa sig í háttinn rann upp fyrir henni hvar hún hafði heyrt það áður .
Kringlusafnið var vinalegt og gott að koma inn úr kuldanum .
Í þetta sinn spurði hún hjálpsaman bókavörðinn um efni tengt ættfræði .
Hann benti á skápastæðu fyrir miðju safni .
Ættfræðihornið .
Þar blöstu við manntöl , æviskrár , stéttatöl og ættartöl .
Hún hófst þegar handa .
Því oftar sem Sigþrúður heyrði sungið í koffortinu þess meira sótti á hana að grafast fyrir um uppruna sinn .
Arnbjörg og Matthías voru komin heim frá Madeira .
Þar með rofnaði samband hennar við Frakklandskortið .
Blómin stóðu bísperrt og eitt þeirra var farið að blómstra .
Svona falleg hafði Arnbjörg ekki séð þau lengi .
Hún hafði raðað póstinum þeirra snyrtilega í einn bunka og dagblöðum í annan .
Svo þurrkaði hún af , loftaði út og renndi ryksugunni yfir gólfin .
Það var miklu meira gaman að koma heim þegar allt var fínt .
Ættir Austfirðinga , Síðupresta , Austur-Húnvetninga og Skagfirskar æviskrár svifu fyrir augunum á henni .
Járngerðarstaðaætt , Húsafellsætt og Krossavíkurætt , bindi eftir bindi , hver hillan af annarri .
Hvar átti hún að byrja ?
Sigþrúður hafði heyrt talað um ættfræðiforritið Íslendingabók en hafði engan aðgang að því , kunni ekki á lyklaborð því ekki var kennd vélritun í heimavistarskólanum .
Hafði aldrei sest við tölvu .
Hún gat rakið ættir sínar til Petrínu Magnúsdóttur sem fædd var 1916 norður á Sléttu , dóttur Magnúsar franska og Kristbjargar Björgvinsdóttur frá Vopnafirði .
En hvað svo ?
Hún vissi ekki einu sinni hvers son Magnús franski var .
Hlaut ekki fóstra hennar að hafa vitað meira ?
Hún bað um að láta fletta sér upp í Íslendingabók en bókavörðurinn gat það ekki og benti á Þjóðarbókhlöðuna .
Á sama tíma sló niður í höfðinu á henni einni af sögunum hennar fóstru .
Hún þakkaði fyrir og flýtti sér út .
Í Þjóðarbókhlöðunni spurðist hún fyrir um gömul blöð .
Henni var bent á að fara niður hringstiga og sá glitta í troðfulla bókaskápa innan við glerveggina .
Lestrarsalurinn var stór og þögn lá yfir honum eins og þykkt teppi .
Hún bað um austfirsku fréttablöðin frá 1916 og sagði sem var að hún hefði aldrei komið nálægt tölvu .
En hún bætti við að sér lægi mikið við því hún væri að leita upplýsinga um látinn ættingja .
Vinalegur safnvörður útvegaði henni undanþágu og færði henni gömlu blöðin innbundin .
Hún fletti og rýndi í smátt letrið þangað til hún var komin með höfuðverk , var að því komin að gefast upp .
Þá datt hún ofan á fyrirsögnina Líkfundur í Þistilfirði í fréttablaðinu Austra .
Greinin var frá því í maí 1916 .
Þar var sagt frá fundi Magnúsar K. Péturssonar , kallaður Magnús franski , sem varð úti á Hálsunum síðustu dagana í marsmánuði á leiðinni út á Sléttu ásamt heitkonu sinni Kristbjörgu Björgvinsdóttur .
Nokkur leit var gerð að Magnúsi en ekki tókst að finna líkið fyrr en í maíbyrjun sökum fannfergis .
Ljóst var að hann hafði reynt að brjótast eftir hjálp en villst af leið og örmagnast .
Heitkonan beið af sér veðrið grafin í fönn og komst til byggða af eigin rammleik .
Kristbjörg var hálfgengin með og þótti hafa sýnt mikið þrek .
Veður var gott þegar Magnús og Kristbjörg lögðu upp frá Svalbarði en spilltist er leið á daginn .
Snjóalög voru með endemum , sagði í greininni , og þyrfti að fara langt aftur til að finna dæmi um annað eins .
Sigþrúður las fréttina aftur og aftur .
Gat ekki slitið sig frá henni .
Loksins fékk hún að vita eitthvað um afa sinn sem hafði fylgt henni í handraðanum frá því að hún fór að muna eftir sér .
Hér var þó ekkert að finna sem sannaði að Magnús væri franskur .
Hann var sagður Pétursson .
Og hvað stóð káið fyrir ?
Hún lagði aftur augun , fann hvað hún var þreytt og ringluð , opnaði þau og horfði í fjarskann .
Fyrir enda salarins var málverk , kýr sem horfði mannsaugum á hana .
Hugsandi stóð hún upp og gekk nær en sá þá að kýrin var hestur .
Engjafólkið á myndinni var alltof uppdubbað til þess að vera trúverðugt , öllu fremur eins og það væri á leið til kirkju .
Kaffiflaska í sokk lá á hliðinni og blóðmörskeppir á fati hægra megin fyrir miðri mynd .
Þegar hún horfði á keppina fann hún greinilega ilminn af nýsteiktum blóðmör með sykri .
Hún skilaði fréttablöðunum , fékk ljósrit af greininni úr Austra og gekk heim á leið .
Blóðmörsilmurinn fylgdi henni áleiðis .
15 Sigþrúður var enn að bíða eftir svari frá pabba sínum .
Það var orðið langt síðan hún skrifaði bréfið en hún vildi ekki trúa því að hann ætlaði ekki að svara .
Átti hún að skrifa aftur ?
Hvað nú ef bréfið hefði týnst ?
Hún hugleiddi að flytja í kauptúnið , fara til Akureyrar , jafnvel Reykjavíkur .
Ragnheiður hafði verið í vel launaðri vinnu á Akureyri og gat tekið bílpróf um vorið .
Átti hún að fara á eftir henni næsta vetur ?
Hún hafði ekki tekið ákvörðun þegar hún kynntist Kjartani .
Þennan tíma var hún í Hraunsnesi hjá Grími bónda og Önnu .
Kjartan var frændi Gríms og fékk vinnu norður á Sléttu sem kaupamaður um sumarið .
Hann var í menntaskóla og upp úr töskunni hans komu sögubækur og ljóð .
Kjartan bauðst til að lána henni bækurnar og hún gleypti ljóðin í sig .
Suma höfundana þekkti hún , aðra hafði hún aldrei heyrt minnst á .
Þeir ortu órímað og áttu það til að vera orðljótir í þokkabót .
Það fannst henni ótrúlegt og heillandi í senn .
Kjartan var ólíkur öllum sem hún hafði kynnst , grannvaxinn og fíngerður með brilljantín í ljósu hári .
Hann var með dökk hornspangagleraugu og vildi helst ganga í jakka með bindi en var drifinn í vinnuskyrtu og peysu .
Þegar sá gállinn var á honum var hann duglegur .
Hann sagði að hún væri eina vitiborna manneskjan á bænum og skildi ekki hvernig stúlka eins og hún gæti verið þarna .
Byggði skýjaborgir og deildi þeim með henni , ætlaði að fara til útlanda , verða vísindamaður og gera uppgötvanir sem myndu breyta heiminum .
Hann hélt yfir henni fyrirlestra um krafta atómsins og þá byltingu sem fælist í uppgötvun kjarnorku .
Sagði möguleikana óþrjótandi .
Sælutilfinning fyllti brjóstið og hún söng hástöfum við verkin .
Aldrei hafði neinn talað við hana eins og Kjartan .
Þess á milli lá hann í rúminu með breitt upp yfir höfuð .
Þá daga óttaðist hann ekkert meira en atómsprengjuna .
Sagði engan mannlegan mátt geta beislað kraftinn sem búið væri að leysa úr læðingi .
Fordæmdi kjarnorku , skelfdist framtíðina .
Fólkið í Hraunsnesi hvíslaðist á .
Orðin þunglyndi og geðveiki héngu í loftinu .
Sigþrúður söng þess hærra , vildi ekki heyra hvíslið , beið eftir að hann færi aftur í föt og héldi áfram að segja henni frá draumum sínum .
Hún vissi að henni bar að snúa upp á sig þegar Kjartan varð nærgöngull við hana , vissi að heiðvirð stúlka átti að bíða eftir þeim eina rétta en gat það ekki .
Þá stundina var hann hlýr og góður .
Það var langt síðan nokkur hafði tekið utan um hana og hún svæfði samviskubitið , vildi bara að hann héldi áfram að faðma hana og strjúka .
Þráði blíðuatlot og bað þess að sumarið yrði óendanlegt .
Hún ætlaði alltaf að spyrja um Reykjavík .
Langaði að vita ótalmargt , langaði líka til að segja honum frá Frakklandi og sínum draumum .
En hann hafði frá svo mörgu að segja .
Sum kvöld var hann ör og óútreiknanlegur , önnur þögull og myrkur .
Hann var sendur heim síðsumars og hafði þá legið í rúminu dögum saman .
Frændurnir hnakkrifust og það endaði með handalögmálum .
Sigþrúður vissi ekki hvor hafði betur en fannst líklegt að það hefði verið Grímur .
Gleraugnaspangirnar brotnuðu í áflogunum .
Kjartan var eins og blindur kettlingur þegar hann fór með rútunni en bauð henni að velja sér ljóðabók að skilnaði .
Svartar fjaðrir urðu fyrir valinu .
Hún faðmaði hann að sér í síðasta sinn og tárin blinduðu hana .
Hún saknaði félagans , hlýjunnar og faðmlaganna .
Var með grátstafinn í kverkunum vikum saman .
Sá hann fyrir sér hvert sem hún leit , dreymdi hann í svefni , þráði hann í vöku .
Hún var áfram í Hraunsnesi .
Það dró úr henni hvað hún var þreklaus og slöpp .
Svo bættist ógleðin við .
Smátt og smátt rann upp fyrir henni ljós og ólýsanleg skelfing greip hana .
Hvernig hafði ekki farið fyrir mömmu hennar ?
Tilhugsunin um að deyja skelfdi hana ekki .
Fóstra tæki á móti henni og þær myndu hitta Petrínu .
En hver átti að annast barnið ?
Hennar fyrsta hugsun var að tala við Margréti í Höfnum en hún gat ekki hringt því öll sveitin hefði hlustað .
Í raunum sínum skrifaði hún .
Margrét bauð henni strax að koma og fæða hjá sér .
Hún taldi af og frá að Sigþrúður myndi deyja .
Hvatti hana til þess að vera kjarkaða og duglega .
Þetta yrði vorbarn og allt gengi vel .
Anna og Grímur vildu ekki að hún færi .
Fannst nóg að gert , skelltu skuldinni á kaupamanninn fjarverandi og buðu henni að vera um kyrrt .
En Sigþrúður var ákveðin í að fæða í Höfnum .
Hún ætlaði samt ekki að fara strax .
Vildi ekki reyna um of á samkomulagið við húsbóndann .
Hvað átti annars að verða um hana og barnið ?
Hún sat löngum stundum við koffortið , nuddaði hreifann og ríslaði við gömlu munina .
Kunnugleg lyktin veitti hugsvölun , stundum líka tilfinningin um að fóstra hennar , Petrína eða Magnús í handraðanum stæðu við hliðina á henni .
Þrátt fyrir kvíðann gladdist hún .
Ef hún leyfði sér að vera bjartsýn og trúa því að allt færi vel eignaðist hún litla fjölskyldu með tilkomu barnsins og enginn gæti tekið þá hamingju frá henni .
16 Eftir því sem leið á meðgönguna var Sigþrúður þess meðvituð að einhver héldi utan um hana og ákvað með sjálfri sér að það hlyti að vera fóstra hennar .
Í páskavikunni ætlaði hún að flytja heim í Hafnir til að eiga barnið og hlakkaði til þess að hitta Margréti .
Dag nokkurn fitjaði Anna upp á hosum úr fölgrænu garni og fyrr en varði var Sigþrúður komin með þær í hendur .
Nú gat hún prjónað .
Anna hló og tók upp lykkjurnar sem duttu niður .
Og það leið ekki á löngu áður en Sigþrúður hætti að missa niður .
Fleiri hosur bættust við og lítil treyja í gulu .
Anna átti saumavél og hún átti líka flónelsefni sem mátti sníða og sauma úr lök og skyrtur .
Sigþrúður pakkaði öllu ofan í kassa en tók hann fram daglega og gældi við mjúkar flíkurnar .
Á kvöldin kepptist hún við þangað til hún datt út af .
Veturinn var óvenju mildur og fé var á útibeit .
Þegar komið var fram á miðjan þorra fékk Sigþrúður seyðing í kvið og bak .
Fyrst var hann eins og vægur tíðaverkur .
Hún minntist ekki á neitt fyrr en henni varð ljóst að þetta voru hríðir .
Þá var hún stödd úti í hlöðu að sækja hey handa kúnum fyrir kvöldgjöfina , skjögraði inn og fann Önnu í eldhúsinu .
Hún fölnaði en brá skjótt við og hringdi í lækninn sem lofaði að aka strax af stað .
Án þess að hafa nokkurt taumhald á sér byrjuðu tárin að renna niður kinnar Sigþrúðar .
Þegar hún var lítil hafði hún lært að gráta ekki og auka þannig áhyggjur Petrínu sem fylgdist með henni á himnum .
Nú réð hún ekkert við sig , þráði fóstru sína heitt og innilega og langaði til að senda eftir Margréti .
Hún sagði ekki neitt , kreisti bara aftur augun , fór með bænir og barðist við að stilla grátinn .
Anna sat við rúmið , hélt í höndina á henni og strauk svitann af enninu .
Loksins kom læknirinn .
Sigþrúður vissi ekkert hvað tímanum leið en af og til lauk hún upp augunum og sá konu standa við fótagaflinn .
Hún sá hana í þoku en sýndist hún dökk yfirlitum með fléttur og sjal um herðar .
Þegar Sigþrúður reyndi að tala við hana fékk hún ekkert svar .
Í hvert skipti sem hún opnaði augun var konan þétt upp við fótagaflinn og horfði á hana svipbrigðalaus .
Smátt og smátt fylltist herbergið af fólki , einhver byrjaði að syngja djúpri röddu og brátt tóku fleiri undir .
Hríðarnar hörðnuðu , Sigþrúði fannst verkirnir óbærilegir og hold vera að rifna frá beini .
Þá birtist Hallfríður .
Trausta góða fóstra hennar var komin .
Henni varð svo mikið um að hún hentist upp .
« Hvar hefurðu verið ? »
stundi hún .
Hallfríður ýtti henni ofan í rúmið , strauk ennið og brosti .
« Hertu þig , » hvíslaði fóstra og tók fast utan um hana .
Sigþrúður ríghélt í hana á meðan hún rembdist , staðráðin í að lifa af .
Svo minnkaði þrýstingurinn og eitthvað blautt rann frá henni .
Allt var óendanlega hljótt .
Sigþrúður lauk upp augunum og horfði í kringum sig .
Fóstra var horfin , sömuleiðis konan við fótagaflinn .
Söngurinn þagnaður .
Drengurinn gaf ekki frá sér nokkurt hljóð , lá með lokuð augun .
Hún vissi að hann var dáinn .
Vissi að hún var hvergi nærri fullgengin með .
Samt spurði hún lækninn hvort hann gæti leyft henni að skoða hendurnar á honum .
Fingurnir voru rétt skapaðir og líka litlu lófarnir .
Hann var smár og undurfínlegur .
Það var eins og hann svæfi undir gegnsæjum augnlokunum .
Hún gerði krossmark yfir honum , hægt og rólega .
Treindi sér andartakið .
Svo fór hún að gráta , fyrst hljóðlega , svo hömlulaust .
Hún sá hann ekki aftur .
Hann var lagður í kistu hjá manni í annarri sveit og jarðaður þar .
Það var sunnanþeyr og sólbráð á fönnum þó að enn væri miður þorri .
Um sumarið flutti Sigþrúður í kauptúnið .
Hún réð sig í síldarsöltun og ákvað að láta kylfu ráða kasti .
Vissi ekki hvort hún gæti saltað en hafði ekki orð á neinu , útvegaði sér það nauðsynlegasta og var tilbúin þegar síldin kom .
Hún bjó í kvennabragga .
Þær voru átta saman í stórum sal og hún svaf í efri koju nálægt glugga .
Hún ætlaði að láta reyna á vinnuna .
Ef það gengi ekki , fengi hún sér eitthvað annað .
Í sveitina færi hún ekki aftur .
Söltunin fór hægt af stað .
Einn og einn bátur tíndist inn .
Á meðan lærði Sigþrúður handtökin .
Og þau voru sáraeinföld .
Vinstri höndin þurfti bara að grípa og ríghalda .
Hvort tveggja gat hún .
Þumalfingurinn var sterkur , gripið öruggt og handleggurinn liðugur .
Maður varð að hafa gott bak og það hafði hún .
Hún hafði aldrei verið hrædd við að vinna .
Svo kom holskeflan og Sigþrúður stóð hana af sér .
En hún var illa leikin af síldarátu .
Hægri höndin var ósár í gúmmíhanskanum en það blæddi úr hreifanum og stórsá á honum .
Hún hefði þurft að eiga gúmmíbelgvettling á vinstri , reyndi að nota tvenna ullarvettlinga hvorn utan yfir annan .
Þá varð hún stirð og missti niður hraðann .
Hún kynntist fáum og var eins mikið útaf fyrir sig og hægt var .
Einu sinni lét hún samt tilleiðast að fara með stelpunum á landleguball .
Henni þótti gaman að hlusta á hljómsveitina og langaði til að dansa en troðningurinn varð fljótlega svo mikill að hún kom sér heim .
Þegar haustaði og síldin hvarf hélt hún áfram á planinu .
Þar voru mörg handtök eftir og komið fram undir jól þegar ápökkun og pæklun lauk .
Tvisvar sinnum var hún beðin um að koma í vinnu út á Sléttu þennan vetur en afþakkaði í bæði skiptin .
Eftir sumarið átti Sigþrúður upphæð á bankabók .
Það var ný tilvera .
En skammdegið var svart og tilhugsunin um drenginn ásótti hana seint og snemma .
Litlu fötin hans höfðu farið ofan í koffortið .
Hún sá hann fyrir sér í fangi læknisins , grannan og fínlegan .
Sérstaklega á þetta við um alþjóðamálið , praxisinn er svo augljós , með því einu að ávarpa náungann eða svara spurningu hans ertu að hrinda hugsjóninni í framkvæmd : hún virkar !
Í júlí 1929 ferðast hann á alþjóðamót sósíalista í Vín .
Fjöldinn er gríðarlegur , hitinn líka .
Alþjóðamálið lætur hvarvetna í eyrum , á götum úti , í sporvögnum , á kaffihúsum .
Þórbergur hefur aldrei verið eins hamingjusamur .
Hann horfir á afgreiðsludísina sigla á milli borðanna á Alþjóðakaffihúsinu og hnykla brýnnar á meðan hún telur skiptimyntina upp úr leðurpung sem hún hefur framan á kviðnum .
Þau taka tal saman , hún er ekki alveg ókunnug esperantó og sest hjá honum þegar hlé verður á afgreiðslu .
Hún heitir Fräulein Wima ( frb. Víma ) og er að sjálfsögðu kommúnisti , hvernig er annað hægt ?
Í gær hafði hún ásamt fimmtíu þúsund öðrum ( þar með töldum Þórbergi ) tekið þátt í mótmælagöngu gegn fasismanum .
Fasistar eru komnir til valda hinumegin við Alpana , á Ítalíu , þar sem hópar fara um myrðandi vinstrimenn og verkalýðsfulltrúa með þegjandi samþykki stjórnvalda og afskiptaleysi dómstóla .
Skoðanabræður þeirra í nágrannalandinu , Þýskalandi , fara einnig mikinn , en fengu duglega ráðningu í kosningunum í fyrra , uppskáru þá skitin 2,6% .
Sumarið næsta , 1930 , er Þórbergur enn á ferð , tilefnið er norrænt rithöfundaþing í Osló .
Aðrir íslenskir höfundar eru Gunnar Gunnarsson , Halldór Kiljan og Kristmann Guðmundsson .
Gunnar er nafn á Norðurlöndum , skrifar á dönsku , en þýddur á móðurmálið , sem og aðrar Norður-Evróputungur .
Hér stendur hann á hátindi ferils síns með hálendi Fjallkirkjunnar að baki og nýþornað blek á Svartfugli .
Hann er tvímælalaust sá nútímahöfundur íslenskur sem hæst ber .
Kristmann skrifar á norsku og hefur náð að hasla sér völl vítt um lönd með ástarsögum sínum , Livets morgen kom út í fyrra , sú af bókum hans sem mesta útbreiðslu hefur hlotið .
Þessir tveir hljóta að teljast frægustu höfundar Íslands um þær mundir og höfðu báðir gert erlenda tungu að miðli sínum .
Og svo var einnig um Guðmund Kamban , þetta ár hóf að koma út á dönsku hans stórbrotnasta skáldsaga , Skalholt ( í fjórum bindum ) .
Þórbergi hefði verið í lófa lagið að skálda á alþjóðamálinu , en hann eins og Halldór skrifar á móðurmálinu .
Halldór hefur þegar hér er komið bætt Alþýðubókinni ( 1929 ) og Kvæðakveri ( 1930 ) við höfundarverk sitt , og má kenna áhrif frá Þórbergi í báðum þessum verkum .
Þótt titlarnir séu ekki fleiri er sýnt hvert stefnir .
Hallbjörn Halldórsson segir í grein um « Ungu skáldin » í Iðunni 1929 : ...
úr þessu er alveg óhætt að fara að tala um « kiljanskan » skáldskap og « kiljanskt » bókmenntatímabil með Íslendingum , því að þótt ekki tilheyri því enn þá nema hann einn , þá liggur þegar eftir hann , þótt hann sé ekki nema tuttugu og sjö ára að aldri , svo mikið , að líklegt er , að hann verði lengst af öndvegishöldur síns tímabils , hversu margir eða miklir sem leggjast í farveg hans .
166 En Þórbergur sjálfur , hvar er hann staddur á sínum ferli ?
Að baki á hann þrjár ljóðabækur , sem þó eru strangt til tekið aðeins tvær þar sem Hvítir hrafnar ( 1925 ) var endurútgáfa á hinum tveimur , með litlum viðbótum .
Sex ár eru liðin frá því að Bréfið kom út og undir því Steinafjalli , ásamt ritdeiluskriðum , stendur hann enn .
Þess utan hefur hann þýtt og annast útgáfu á tveimur ritum um indverska heimspeki .
Á þessari rithöfundasamkundu hefur hann verið hálfgerður vonarpeningur , í seinni merkingu þess orðs .
167 Enn kemur nýtt sumar , 1931 .
Og enn lætur Þórbergur niður í töskur og sér Reykjavík síga í sæ .
« Yndislega fögur sigling út Faxaflóa .
Sléttur sjór .
Kvöldroði .
Sólin settist í hvilftina hjá Snæfellsjökli . »
168 Hann kemur til Hamborgar og nú hefur heldur betur skipt um .
Í kosningunum í fyrra ( 1930 ) höfðu nasistar næstum því þrefaldað þingmannafjölda sinn , úr 38 þingmönnum í 107 .
Enda hafði tala atvinnulausra hækkað sem því nam og ráðaleysi stjórnvalda algert .
Frá Hamborg tekur Þórbergur lest til Ommen í Hollandi þar sem guðspekingar halda mót .
Þarna hittir hann sendinefnd íslenskra guðspekinga sem í eru Aðalbjörg Sigurðardóttir og systurnar Unnur og Kristín Thoroddsen .
Stjarna mótsins og aðalræðumaður er sjálfur Krishnamurti .
Þau tíðindi hafa gerst síðan við sáum hann síðast að hann hefur snúið baki við umboðsmönnum sínum , Annie Besant , Leadbeater og því liði öllu og hafnað guðdómi sínum .
Og rifjast nú enn upp ummæli heimspekingsins Hegel , um að sagan endurtaki sig alltaf tvisvar , og viðbót lærisveinsins Marx : í fyrra skiptið sem harmleikur , hið síðara sem farsi .
Því æðstuprestarnir ofsóttu Krist fyrir að segjast vera guð , en meistararnir eru æfir út í Krishnamurti af því að hann frábiður sér að vera guð !
Þar fyrir hefur Krishnamurti ekki hætt boðun , þvert á móti nú fyrst fundið sína rödd .
Eiginlega er hann Lúther innan guðspekinnar , guðdómurinn er fyrir honum í milliliðalausu sambandi við hvern og einn , það þarf enga kirkju , engan gúrú , aðeins að ljúka upp sálu sinni .
Milli þess sem hann heldur ræður svarar hann fyrirspurnum frá áheyrendum .
Og sum svörin koma vægast sagt á óvart , eins og þegar einn viðstaddra spyr hann út í líkindi með kenningu hans og Búdda og Krishnamurti svarar : « Það hef ég ekki hugmynd um , ég hef aldrei lesið Búdda . »
Þórbergur fær fund með Krishnamurti ásamt Aðalbjörgu og Kristínu Thoroddsen .
Og nú er ekkert « vertu frammi , góði » , Þórbergur er með langan lista af spurningum sem hann brennur í skinninu að fá svör við , til dæmis : « Hver af þeim aðalstjórnmálastefnum sem nú eru uppi í heiminum eru líklegastar til að skapa mönnum ytri skilyrði til þess að ná því takmarki sem þér eruð að benda mönnum á ?
Mér virðist að kenning kommúnismans standi því næst .
Álítið þér það ekki rétt ? »
169 Þrátt fyrir hve leiðandi er spurt gengur hvorki né rekur að fá samsinni Krishnamurtis .
« Þessa spurningu þvældi ég í ýmsum tilbrigðum .
En meistarinn sat óbifanlegur við sinn keip ( ... ) Engin trú á Guð , engar kennisetningar , engin kerfi , engar reglur , engin sannfæring um líf eftir dauðann , engin kirkja , engar bænagerðir hjálpa þér til hærri þroska .
Sjálfur leið þú sjálfan þig . »
170 Gefum okkur nú að Krishnamurti hafi leikið forvitni á að vita deili á þessu rauðhærða spurningarmerki og komist að raun um að hann væri rithöfundur ofan af Íslandi .
Íslenskur rithöfundur !
Ég hitti einmitt einn slíkan í Kaliforníu í hitteðfyrra .
Og stendur heima : Halldór átti fund með Krishnamurti í Kaliforníu árið 1929 og verður í því sambandi tíðrætt um harmleik meistarans : « ...
harmleik hins heilbrigða manns , sem stendur andspænis sjúkum , siðspiltum og viðbjóðslegum heimi , og á sér þá einu ósk að geta miðlað af heilbrigði sinni , þótt þess sé einginn kostur . »
171 Athyglisvert að þessir tveir ritrisar frá Íslandi skuli hafa setið við fótskör Krishnamurtis , annar í Ommen í Hollandi og hinn í Ojai í Kaliforníu .
Frá Ommen og guðspekinni flytur Þórbergur sig yfir til Arnhem þar sem hann dvelur í fjórar vikur við iðkun esperantó og verður sér úti um réttindi til að kenna málið .
Hann umgengst fjölda esperantista og frásagnir af samræðum votta enn hve guðspeki , esperantó og sósíalismi eru samofin hugarheimi þessa fólks .
Hugsa sér draum þess um samruna þjóðanna í Vonandinni , samofna voninni um framhaldslíf í eilífðinni - að undangengnu jarðlífi í jöfnuði og hugvíkkandi vitsmunalífi .
Hve skammt var þar til nasisminn steypti yfir þau tortímingunni - gyðingar voru fjölmennir á þessum samkomum - og í stað vangaveltna um endurholdgun yrði afholdgun hlutskiptið .
« Hitti sex gyðinga og gekk með þeim um bæinn ... »
skrifar Þórbergur í dagbókina 4. ágúst , en hann er þá í skoðunarferð um Amsterdam .
« Sá húsið sem Rembrandt bjó í . »
Sem á okkar dögum hefur fallið í skuggann fyrir húsi Önnu Frank , fjölsóttasta ferðamannastað Hollands .
XVIII Margrét Jónsdóttir kemur fyrst fyrir í dagbókum Þórbergs Þórðarsonar 6. júlí árið 1932 .
Þau fóru þá saman í göngutúr út í Örfirisey .
Og upp frá því líður varla svo dagur að Þórbergur færi ekki í dagbókina stórt M.
Sjálf rifjaði Margrét upp í samtalsbókinni við Gylfa Gröndal að hún hefði verið tíður gestur á Stýrimannastíg 9 þar sem Þórbergur var leigjandi .
172 Og nú eru ekki vettlingatökin , það er gengið og gengið og hist og gengið og gengið og kysst , allir gömlu bollarnir í Öskjuhlíðinni heimsóttir á ný og ekki líða nema sjö vikur þar til þau eru trúlofuð !
Trúlofunartextinn er á esperantó , svohljóðandi í dagbókinni laugardaginn 20. ágúst : Fiancigis je la 11.40 p.t.m .
Og undir rita eigin hendi : Margrét Jónsdóttir kaj Þórbergur Þórðarson .
Ekki flytja þau þó saman strax , Þórbergur er á Stýrimannastígnum og Margrét búsett í foreldrahúsum á Hverfisgötu .
Áfram sofa þau sitt í hvoru lagi , Þórbergur fylgir unnustu sinni samviskusamlega heim um og eftir miðnætti .
Það er skrýtið , þegar ég hugsa um það núna , en ég fann strax , að hann var ástfanginn af mér .
Hvað mig varðaði laðaðist ég hins vegar að honum í fyrstu vegna þess , hve skemmtilegur hann var .
Hann var fyndnasti maður , sem ég hafði kynnst .
Hann skorti aldrei umræðuefni , kunni urmul af kostulegum sögum og gat fengið mig til að hlæja hvenær sem var .
173 Þau ganga síðan í hjónaband 1. október 1932 og hefja búskap á Hallveigarstíg 9 .
Það er fyrsti október og eins og jafnan um þetta leyti er borgin öll á för og flaug , hinir árvissu búferlaflutningar standa yfir þegar fólk flytur úr einu húsnæði í annað eftir einhverju lögmáli sem hefur ekki enn tekist að læsa í formúlu .
Og Þórbergur er mættur til leiks á ný , á Stýrimannastígnum hefur hann búið í ellefu ár samfleytt , það er met .
Í bítið kemur flutningabíll sem flytur búslóðina hans upp á Hallveigarstíg þar sem hún sameinast búslóð Margrétar : þau eru að rugla saman reytum .
Að því búnu skundar hann aftur niður á Stýrimannastíg til að búa bækur sínar til flutnings og bera kassana út á stétt .
Og nú fær sögnin um að bækur geti af sér bækur innihald , það er engu líkara en þær hafi æxlast í hillunum , þvílík ókjör .
Man hann þegar þær rúmuðust í hálfri hillu í herberginu á Skólavörðustíg 10 og hann fór með þær undir hendinni til okrarans sem keypti þær af honum fyrir slikk til að hann gæti leyst út skóna sína hjá skósmiðnum ?
Þau ár voru liðin og myndu vonandi aldrei koma aftur .
Hann stendur við bókastaflann sem hefur myndað svolítinn vegg þarna á stéttinni , líkt og vörn fyrir hermann , ýmist í varðstöðu eða á útkikki .
Hér hefur hann átt ellefu góð ár .
Hér skrifaði hann Bréf til Láru , héðan var aðeins fáein skref að fara niður í Unuhús og örstutt niður á höfn um borð í skipin sem fluttu hann ýmist á Ísafjörð eða til hugsjónamóta vítt um Evrópu - frjáls eins og farfugl .
Þarna birtist bréfberinn , fílefldur karlmaður í einkennisbúningi eins og fara gerir í kreppunni , og Þórbergur setur hann inn í bústaðaskiptin .
Hann er tekið að lengja eftir bílnum og gengur upp að horninu þar sem Stýrimannastígur mætir Öldugötu .
Þar gnæfir timburhöll - Stýrimannaskólinn - reistur langt utan við bæinn árið 1898 .
En síðan þá hefur byggðin heldur betur hlaupið hann uppi og nú er hann að segja má umkringdur húsum .
Það nýjasta er í byggingu næst honum .
Þórbergur hefur fylgst með því alveg síðan nokkrir karlar voru mættir með haka og skóflur og byrjaðir að særa yfirborðið .
Næst þegar hann átti leið hjá hafði jörðin gleypt þá en moldargusurnar gengu upp úr grunninum .
Hann hafði séð þá slá upp fyrir mótum , hræra steypu og aka í plötuna .
Þá enn meiri uppsláttur , sandfjall og bólvirki úr sementspokum líkt og stæði til að verjast árás .
Hvernig sem viðraði , ýmist moldugir upp fyrir haus , hvítir af sementi eða löðrandi í steypu .
Hvað eftir annað hefur honum komið í hug sagan af Sísifosi sem dæmdur var til að velta sama steininum upp fjallið til að sjá hann rúlla niður aftur .
Eiginlega eru Sísifosarnir tveir og annar þeirra er Þorgeir Guðjónsson , verkamaður .
Félagi hans heitir Arnlaugur Guðmundsson , saman hafa þeir ráðist í að reisa þessa þriggja hæða húslengju .
Hvað ætlast þeir fyrir með allar þessar íbúðir ?
Fyrir þá sjálfa , og börnin þeirra uppkomin , svara þeir aðspurðir .
Hann horfir á mennina athafna sig .
Hvað skyldi eitt svona hús standa lengi ?
100 , kannski 500 ár ?
Indversku fræðin hafa komið honum upp á þessa afþreyingu : að leysa allt upp .
Ekkert í þessum heimi er varanlegt , veruleikinn er sjónhverfing .
Sjálft sólkerfið á eftir að líða undir lok og breytir litlu hvort það er eftir ár eða ármilljónir .
Markmiðið er að losna undan þessari breytinganauð og öðlast endanlega sælu í algleyminu .
En upp á síðkastið hefur hann ekki verið alveg jafn snokinn fyrir þessum æfingum .
Gat ein mannsævi ekki verið nóg fyrir þann sem elskar og er elskaður ?
Næst þegar honum verður litið heim að Stýrimannastíg 9 er bílstjórinn búinn að stafla kössunum í bílinn og byrjaður að svipast um eftir eigandanum .
Klukkan 13.30 hafa þau lokið við að koma fyrir dótinu .
Kl. 15.50 eru þau mætt á skrifstofu bæjarfógeta , kl. 16.15 eru þau orðin lögmæt hjón .
« Að því búnu gengum við heim til foreldra minna , sem bjuggu skammt frá á Hverfisgötunni , og fengum þar kaffi og fínar kökur . »
174 1. október 1932 .
« Loft alskýjað fram til kl. 2 e.h.
Síðan ýmist mjög skýjað eða stórskýjað .
Suddi öðru hvoru til kl. 2 .
Síðan þurrt .
Suðvestan andvari .
Hlýtt í veðri . »
175 Og nú verður breyting á högum Þórbergs .
Um langa hríð hefur hann umgengist kvenfólk í ríkum mæli , ýmist sem kennari , ástmaður eða félagi og stundum allt þetta í senn .
Að vísu hefur barnsmóðir hans , Sólrún , smám saman fjarað út í dagbókunum , síðasta dagsetta bréfið til hennar er frá 7. október 1931 .
En hann á í ástarsambandi við fleiri konur , Fríða og Dúa heita tvær sem hann heimsækir títt og ótt og þær hann , þó ekki samtímis .
Þá er ótalin Kristín Guðmundardóttir sem hann hittir stöðugt og jafnt .
En nú hefur Margrét birst á lífhimni Þórbergs , fyrst eins og fjarlæg blikandi stjarna sem færist nær uns hún fer langt með að fylla upp í sjóndeildarhringinn allan .
Hún er tíu árum yngri en Þórbergur , 34 ára lífsreynd kona og móðir tveggja barna sem hún hefur bæði látið frá sér , dreng að nafni Jón Þór og stúlkuna Kötlu .
Sjálfur á Þórbergur dóttur sem er 8 ára og hann hefur borgað með eftir efnum og aðstæðum , þótt hann hafi aldrei gengist við henni opinberlega .
Nú tekur fyrir það , frá og með Margréti hverfur Sóla úr lífi Þórbergs , ekki aðeins að þau hittist ekki framar heldur er engu líkara en Þórbergur ætli að má burt liðnar samverustundir , hann tekur sér fyrir hendur að stroka út úr dagbókunum hverja einustu færslu þar sem Sóla kemur fyrir .
Eins og að líkum lætur skipta þær hundruðum , en svo samviskusamlega hefur hann gengið til verksins að það er með herkjum að á stöku stað megi grilla í « S »
eða brot úr tímasetningu .
Þetta hefur verið heilmikil þolinmæðisvinna , færslurnar eru með bleki og veita strokleðrinu harða mótspyrnu , sumsstaðar koma göt á blaðsíðuna .
Hann hefur þurft að lúslesa allar dagbækur sínar á bilinu 1917 til 1931 - 14 ár !
- til að hafa uppi á þessum stöðum .
Fyrir vikið eru algengir skallar á borð við : « Um kvöldið kom ( ) og fylgdi henni síðan heim » , « ( ) var til 11 3/4 » , « skrifaði Kristínu og ( ) bréf » .
Sárasjaldan hefur honum yfirsést , til dæmis 21. desember 1929 : « Kl 9 1/2 kom S snöggvast . »
Hvers vegna bregður hann á þetta ráð ?
Varla hefur hann ætlað að draga fjöður yfir ástarsamband sitt við Sólrúnu , Margréti var fullkunnugt um það , auk þess sem hann lætur ástarfundi við aðrar konur óhreyfða í dagbókunum .
Margrét er önnur gátan til .
Hvers vegna brá hann heiti um að ganga ekki í hjónaband ?
Í sjálfu sér þurfum við ekki annað en líta á mynd af Margréti ungri : konan er hrífandi fögur og lýsir af henni kynþokkinn .
Þessi munúðarfulli munnur og heitu augu .
Annað : hún er svo ákveðin og röggsöm að Þórbergur verður eins og leir í höndum hennar .
Er þá nokkur gáta ?
Jú , hún felst í því að mynd samferðafólks af Margréti er mjög á eina lund .
Tyrkja-Gudda Hallgríms kemur í hugann .
Og Yoko Ono Lennons .
Hallgerður langbrók , að sjálfsögðu .
Neyðarlegastur er vitnisburður Kristínar Guðmundardóttur : Ég þóttist vita að Þórbergur hefði sagt konu sinni frá tilveru Guðbjargar , þegar hún kom dikandi heim til mín eitt kvöld , og byrjaði nærri strax að segja mér að Salóme , « sem þér þekkið víst » , væri mjög reið við sig , vegna þess að hún væri gift Þórbergi .
Ég kærði mig ekki um að ræða þetta við hana , svo ég sagði í fyrstu máttlaust : jæja , við rausi hennar .
Allt í einu sagði hún : Þér vitið náttúrlega að systir hennar er að reyna að klína því á Þórberg , að hann eigi stelpuna með henni .
Ég svaraði því ekki .
Hún kvaðst ekki skilja að konur gætu haft mök við fleiri en einn mann , og því síður skildi hún að slíkar kvensniftir gætu vitað hver ætti börnin með þeim .
Ég sagði að stundum sýndu börnin það .
Þá spurði hún hvort ég áliti að Þórbergur ætti « stelpuna » .
Ég játaði því .
Þá vildi hún vita hvort Sólrún hefði sagt mér það .
Ég sagði að óþarft væri að segja það sem Guðbjörg sýndi svo greinilega .
Hún tók þá að lasta Sólrúnu á alla kanta , en einna mest hneykslaðist hún á óskírlífi hennar , og áttum við nokkur orðaskifti um það .
Þá sagði ég henni að Salóme væri ekki reið við hana af því að hún væri gift Þórbergi , því hún hefði alltaf verið á móti sambandi hans og Sólrúnar , og sagt að hann myndi reynast henni illa .
En hann hefði hætt að greiða meðlag með telpunni þegar hann kvæntist , svo Salóme teldi að það væri henni að kenna .
Við þetta varð Margrét æf .
Ekki af því að Salóme kenndi henni um þetta , heldur af því að hún taldi að þau hefðu efni til að greiða barnsmeðlag .
Um þetta reifst hún lengi bæði hátt og heimskt , en ég þagði og reyndi að festa mér í minni það sem ég vildi svara .
En þegar hún sagði að Þórbergur hefði ekki treyst sér til að eiga Sólrúnu vegna þess að hún væri svo illa lynd , hætti ég við að segja meira , því mér fannst fara vel á því að þessi kona sem helst var að heyra að Þórbergur hefði valið sér vegna geðprýði hennar , fengi að hafa síðasta orðið á þennan hátt .
176 Eitt hefur Margréti þó allavega verið talið til tekna , nefnilega að hafa sett Þórberg niður við skrifborðið og skapað honum skilyrði til skrifta .
Sem kemur heim og saman við Endurfæðingarkronikuna , þar segir einmitt við árið 1933 : « Endurfæðist til ritstarfa . »
Hvað er átt við með því ?
Hefur maðurinn ekki verið sískrifandi síðastliðna tvo áratugi , að minnsta kosti ?
En það eru skrif sem þjóna ekki beinlínis arðgæfum tilgangi , skrif út í bláinn , skrif til framdráttar hugsjónum , skrif án endurgjalds .
Með « ritstörf » hlýtur að vera átt við skrif fyrir markað , útgengilega vöru .
Seint koma sumir ...
hann er orðinn 45 ára !
En svo á hinn bóginn : hefur í annan tíma rithöfundur verið jafn vel búinn undir starf sitt ?
Lífsreynsla hans er stórbrotin og verkfærið til að miðla henni afar fullkomið .
Ekki einasta hefur hann kerfisbundið brotið til mergjar bókmenntir og sögu þjóðar sinnar , hann hefur ferðast fótgangandi um landið þvert og endilangt til að safna orðum og blæbrigðum í máli .
Hann hefur samneytt fólki af öllum stigum og gerðum , lifað á snöpum sem utangarðsmaður í Reykjavík og búið við kjör svo kröpp að við lá oftar en einu sinni að hann yrði ekki til frásagnar .
Hann hefur farið í gegnum Dostojevskípunktinn , það er átt fyrir höndum að deyja , en bjargast á síðustu stundu með allri þeirri umpólunarspólun sem því er samfara í heilabúi og tilfinningalífi .
Hann er kominn úr heimi sem var forneskja inn í hraðsuðu nútímans og getur skyggnt hvorn um sig með hinum .
Hann hefur gefið sig heilshugar á vald hugsjónum sem opnuðu honum óvæntar víddir og frjóvguðu vitsmuni hans og tilfinningar .
Og síðast en ekki síst á hann að baki skrifaðan texta sem nemur einhverjum kílómetrum ef A-4 blöð yrðu lögð hlið við hlið , kannski sem nemur vegalengdinni frá Reykjavík austur að Hala í Suðursveit .
Þar með talið verk sem fáir myndu bera brigður á að marki varanleg tímamót í íslenskum bókmenntum .
Á hitt ber að líta að það er framorðið , hann má engan tíma missa og því getur manni blöskrað hve hægt hann fer af stað .
Pistilinn skrifaði kemur að vísu út á vegum höfundar um jól þetta ár , samantekt á áður birtu efni , greinum og sendibréfum til vina .
Og Menntamálaráðuneytið hefur fallist á að gefa út Alþjóðamál og málleysur , sem hann hefur verið upptekinn við að skrifa allt síðastliðið ár , 350 blaðsíðna doðrant til framdráttar esperantó .
En þetta eru fjarri því að vera söluvænlegar bækur , áfram virðist hann hjakka pikkfastur í kennslu og stílaleiðréttingum , esperantóboðun og greinaskrifum .
Þrisvar sinnum þrjú ár eru liðin síðan Bréf til Láru kom út og á þeim tíma hefur skipt um svið .
Halldór Kiljan hefur tekið yfir .
Það hlýtur að hafa verið Þórbergi nokkur þolraun að meðtaka það beint í æð .
Því vinahópurinn er sá sami : Mjólkurfélagið og Unuhús - þar baðar Halldór sig í ljósi sem breytir Þórbergi í tungl .
Og tungl birtast ekki nema endrum og sinnum , eftir kvartilaskiptum og skýjafari hverju sinni .
« Hvað er að frétta af Þórbergi og hvernig farið þið að komast fyrir báðir í ekki stærri bæ en höfuðborginni við Kollafjörð ? »
spyr Kristján Albertsson í bréfi til Halldórs 14. janúar 1930 .
177 Og spurningin er ekki út í hött því Halldór er einmitt þá nýkominn heim eftir þriggja ára dvöl í Kaliforníu .
Hér er mættur til leiks atvinnuhöfundur sem stundar starf sitt af ástríðu og lætur einvörðungu stjórnast af yrkisefni sínu hverju sinni , allt annað hlýtur að sitja á hakanum : eiginkona , barn , búksorgir .
Og lýkur upp ritvél sinni á nýjum og nýjum stöðum : París , Leipzig , Berlín , Grindavík ...
Menntamálaráð gefur út bækur hans og Alþingi úthlutar honum hæsta styrk til ritlauna .
178 Það eru jól 1932 , fyrstu jólin þeirra Margrétar saman .
En dagbókin er fáorð um þann atburð .
« Aðfangadagur .
Las Sögu Reykjavíkur » .
Á jóladag koma Kiljan og Inga í heimsókn og saman fara þau yfir í Unuhús og eyða kvöldinu þar .
Ræður manna snúast allar um Fuglinn í fjörunni , seinna bindið af Sölku Völku sem út kom fyrr á árinu .
Það er mál manna að ekki hafi önnur eins skáldsaga litið dagsins ljós á Íslandi síðan ...
Vefarinn mikli frá Kasmír .
Þórbergur er óvenju þögull þetta kvöld .
Eftir því tekur Margrét og hefur kannski ætlað að slá öllu upp í grín : « Af hverju skrifar þú ekki skáldsögu , Tobbi ? »
Það slær þögn á mannskapinn og alltof lengi heyrist ekki nema glamur í teskeiðum og undirskálum .
Þangað til Erlendur stendur upp , gengur að hinum forláta handsnúna grammófóni sem nútímamaður myndi flokka með högglistaverki , losar um arminn sem er eins og útsprungin rós og von bráðar hefur nálin hitt í rétta rillu og Rakarinn frá Sevilla tekur að hljóma á 78-snúninga hraða .
Var það hér sem Þórbergur byrjaði að fá ofnæmi fyrir óperum ?
Ekki verður í fljótu bragði séð af hverju Þórbergur hefur tekjur , utan eitthvert samanskrap fyrir esperantókennslu og skrif í Alþýðublaðið eða erindaflutning í nýhafið útvarp .
Styrklús Alþingis til orðasöfnunar varir til 1936 .
Dagbókin vottar að þessi misseri neyðist Þórbergur til að ganga svipugöngin á milli bankastjóra til að fá skammtímavíxlum breytt í langtímalán .
179 Margrét er að vísu í fastri vinnu sem afgreiðsludama í búð .
Og eins gott því nú er nýjum póstum tekið að skjóta upp í vasakompum Þórbergs : Sígarettur 2.30 Púðurdós með kvasta 3.78 Kremdós 1.44 Odo-ro-no-glas 2.03 Taska 6.85 Hattur 6.25 Hanskar 10.00 Borgað inn á drakt 10.00 Svefnmeðal 1.50 Rest í drakt 58.00 Dömubindi 0.98 Kiminó 6.95 180 En burtséð frá fjárhag er ekki annað sjá en hjónin nýgiftu hafi átt góða daga .
Daglega ganga þau saman út í Örfirisey eða Skerjafjörð þar sem Margrét horfir á eiginmanninn taka böð og Müller .
Það er mikið legið í sólbaði , stundum 3-4 tíma á dag .
En þegar inn í bæinn kemur er engu líkara en hver maður beri í sér öflugt segulstál , fólk virðist festast saman .
Tökum til dæmis sunnudaginn 2. júlí 1933 , Þórbergur og Margrét rölta niður í bæ , hitta þá Stefán Einarsson og Kristin E. Andrésson í Austurstræti , þau límast saman og eru fyrst samferða í göngu út á Bráðræðisholt og síðan heim til Erlendar , sem að vísu hefur skroppið á bíó , en það breytir engu , húsið er opið og þau setjast inn .
Erlendur kemur heim og við hann hafa tollað bíógestir , meðal annarra Halldór Kiljan .
Setið og spjallað til hálf-eitt um nóttina .
Eða fimmtudagurinn 6. júlí 1933 , Þórbergi verður gengið niður í bæ , hittir þar mann sem hann slæst í för með vestur á Framnesveg .
Heldur þá heimleiðis á Hallveigarstíg , en á leiðinni hittir hann hjón sem hann þekkir og límist við þau , en þau límast svo saman við önnur hjón sem bjóða öllum heim .
Þar er setið til kl. 23.30 , þá er kominn tími til að halda í háttinn , en : « Þegar við gengum upp Hallveigarstíg kallaði Árni Hallgrímsson til okkar og bauð okkur inn .
Þar sátum við til kl. 12 3/4 á m.n. »
181 « Að ganga » virðist vera aðal-afþreying íbúanna , það eru auðvitað engir bílar til einkanota .
Þessi stappa af blikkdósum sem blokkerar allar götur og gangstéttar og sund og port á okkar dögum og pakkar hverjum manni inn í járn , gler og gúmmí , er ekki til staðar þá .
Samgangur fólks er hreint með ólíkindum , það líður varla svo dagur að Þórbergur samneyti ekki fjölda manns .
Nú er Vilmundur fluttur í bæinn þar sem hann hefur tekið við stöðu landlæknis og kontórinn hjá honum bætist við fasta viðkomustaði Þórbergs að deginum og heimili að kvöldinu .
Til skiptis við Unuhús og Mjólkurfélagið .
Síðastnefndi staðurinn hefur reyndar orðið fyrir þungu áfalli .
Þau Kristín og Hallbjörn hafa misst einkabarn sitt Eið .
Hann deyr úr tæringu í febrúar 1931 , aðeins 15 ára gamall , nýbyrjaður nám við Menntaskólann í Reykjavík .
Erlendur í Unuhúsi gerir Þórbergi viðvart og hann hraðar sér upp á Landspítala : « Þar sat Hallbjörn og Kristín á stofu nr. 6 yfir Eiði dauðvona .
Ég er ekki viss um að hann hafi þekkt mig .
Ég var þar til kl. 4 , kvaddi hann þá með handabandi , líklega í síðasta sinn . »
182 Til marks um hvert reiðarslag þetta var má hafa umsögn Halldórs Laxness 28 árum síðar í minningargrein um Hallbjörn : Á þeim degi er ég sá hann standa yfir moldum einkasonar þeirra hjóna , sem var sjáaldur augna þeirra , rann upp fyrir mér hve sérstakur hann var .
Hann lék á alsoddi einnig þennan dag og hafði gamanyrði á reiðum höndum við hvern mann að vanda .
En um leið og hann var orðinn einsamall sló átakinu inn , sem hann hafði beitt til að stilla sig , og kom fram í svo óþolandi höfuðkvölum að hann mátti ekki af sér bera .
183
XIX Brúðkaupsferðina fara þau Þórbergur og Margrét um mitt næsta sumar - austur í Suðursveit .
Með í för er Helga systir Margrétar .
Þau taka sér fari með Esjunni að kvöldi 11. júlí og sigla í draumkenndu logni sem leið liggur að Höfn í Hornafirði .
Þau fara sér í engu óðslega , fá gistingu að Dilksnesi , sem er skammt utan við kaupstaðinn , og fara næstu daga ríðandi í heimsóknir á nærliggjandi bæi .
Því Þórbergur er í öðrum erindagjörðum einnig , nýstofnað framfarafélag þar eystra hefur farið þess á leit við hann að rita sögu Austur-Skaftafellsssýslu ( Vestursýslunni höfðu verið gerð skil árið 1930 ) .
Honum verður ekki skotaskuld úr því , manninum , fæddur og uppalinn í sveitinni , hann skrifar þetta náttúrulega upp úr sér á kvöldin og um helgar , gjóar í hæstalagi öðruhverju auga á landabréf - kynni einhver að hugsa .
Ekki Þórbergur .
Hann ætlar þessu verki meiri undirbúning en nokkru öðru sem hann hefur tekist á hendur .
Ekki nóg með að hann ætli að heimsækja eins marga bæi og komist verður yfir , hann útbýr spurningalista sem hann hyggst leggja fyrir ábúendur og þeir varða svo sjálfsagða hluti að mönnum getur virst sem hann sé að hafa þá að fíflum : Hvaða áburður var borinn á tún ?
Hvenær hreinsaður af túnum ?
Hvernig hreinsaður af ?
Hvernig fluttur á túnin ?
Urðu nokkrar breytingar á þessu á þinni tíð ?
Hvenær hófst sláttur ?
Hvenær hófst engjasláttur ?
Manstu eftir skosku ljáunum ?
Hvernig voru þeir festir á orfin ?
Hvernig hvattir ?
Hvað entust þeir lengi ?
Lýstu meðferðinni á heyinu frá því að það var slegið og þar til það var hirt .
Á hverju byrjuðu haustverkin ?
Vetrarverkin .
Lýstu gripahirðingu .
Vorverkin .
Hvenær hefst sauðburður ?
184 Allt svo sjálfsagðir hlutir að tekur því ekki að hafa orð á þeim .
16. júlí eru kosningar til Alþingis í sólskini og hita .
Mikill mannfjöldi er kominn saman í kirkjusalnum við Laxárbrú og allir keppast við að heilsa upp á Þórberg og hina fögru konu hans .
Þórbergur ber ekki kennsl á nema stöku mann og jafnvel þeir sem hann þekkti einusinni eru orðnir einhvern veginn allt öðruvísi - samt virðast allir þekkja hann .
Þetta er frægðin .
Presturinn er gamall félagi Þórbergs úr U.M.F.R , Eiríkur Helgason , eldrauður kommi .
Hjá honum gista þau um nóttina og skeggræða fagnaðarerindi sósíalismans þangað til austurfjöllin eru tekin að roðna .
Daginn eftir , 17. júlí , kemur Steinþór ríðandi frá Hala með hesta .
Það er sterkur svipur með þeim bræðrum , utan hvað lífið hefur farið um þá ólíkum höndum .
Þórbergi var fleygt út í iðu heimsins unglingi þar sem hann hossaðist og kútveltist eins og korktappi í jökulfljóti , en Steinþór hefur haldið kyrru fyrir heima og tekið við búi af föður sínum í fyllingu tímans og gengið að eiga stúlku úr sveitinni .
Um kvöldið koma þau að Kálfafelli þar sem þriðji bróðirinn býr , Benedikt .
Hér er komin enn önnur útgáfa af Þórbergi , enn kátari en Steinþór , maður spyr sig hvar þetta hefði endað ef bræðurnir hefðu verið fjórir .
Þau gista að Kálfafelli um nóttina .
Um morguninn heimsækir Þórbergur kirkjugarðinn að Kálfafellsstað og heilsar upp á ættingja og sveitunga sem þar hvíla .
- Jæja Palli , þú ert næstur .
Hann skipaði mér inn í stíuna og ég vissi að það var tilgangslaust að streitast á móti .
Kannski yrði ég ekki lengi þarna , klukkan var orðin margt að hann yrði að leysa okkur fljótlega því Hallgrímur færi að undrast um okkur ef við mættum ekki í kvöldmatinn .
Raunar var aldrei að vita þegar Grímur átti í hlut .
Hann var búinn að ganga tryggilega frá mér í gapastokknum og stóð við dyrnar í hálfrökkri kofans .
Hann var með ógeðslegt glott á andlitinu .
- Jæja strákar , það er að koma kvöldmatur , sagði hann og með það var hann farinn .
Hann sneri brátt aftur og í skímunni sá ég að hann hélt á einhverju .
- Nú fáið þið kvöldmatinn , ræflarnir ykkar , sagði hann og hló ískyggilega .
Grímur fór fyrst yfir til Gissurar og nú sá ég hvað hann var með í höndunum , nefnilega hrossataðsköggla .
Og jafnskjótt skildi ég hver kvöldmaturinn yrði .
Grímur beygði sig niður að Gissurar sem beit saman vörunum og neitaði að opna munninn .
Hann greip þá um nasir honum og þegar Gissur opnaði munninn til að ná andanum tróð Grímur upp í hann skítnum og hélt svo munninum lokuðum svo Gissur átti ekki annars úrkosta en að kyngja .
Hann braust um dálitla stund en gat sig lítið hreyft .
Svo kyrrðist hann .
- Það var lagið , sagði Grímur .
Hann sneri sér svo að mér .
Ég var fullkomlega hjálparlaus .
- Opnaðu nú trantinn , Palli .
Ég vissi að hér var engrar undankomu auðið og til að gera ekki illt verra opnaði ég munninn .
Grímur tróð skítnum upp í mig en ég kúgaðist um leið og byrjaði að æla .
Tárin runnu úr augunum á mér og það var eins og magi og innyfli ætluðu upp úr mér .
Grímur hætti að hlæja og hvæsti að mér : - Skíthæll .
Hann gekk svo að Gissuri , losaði hann og fór .
Gissur kom yfir til mín og losaði um fjölina í gapastokknum .
Ég var með sáran magaverk .
- Við eigum eftir að hefna okkar á honum , sagði Gissur , í Reykjavík þegar við losnum héðan .
- Já , við drepum hann , svaraði ég .
Við flýttum okkur heim , þvoðum okkur og mættum í kvöldmatinn .
Allir voru þar nema Haukur sem var sagður veikur uppi á herberginu sínu .
Líklega höfðu þeir haft hann of lengi í litla búrinu og hann hefur verið eftir sig .
Grímur sat á sínum stað og lét eins og ekkert hefði gerst .
Glotti bara þessu venjulega háðsglotti .
Hallgrímur forstöðumaður spurði okkur Gissur hvar við hefðum verið .
Við kváðumst hafa verið úti í Víkurbotnum og gleymt okkur þar .
Hann lét þá skýringu nægja og minnti Gissur á að hann ætti að fara í uppvaskið eftir matinn .
Eftir kvöldmatinn fór ég til Gubba bróður og spurði hvað þeir hefðu gert við hann .
Hann sagðist bara hafa verið látinn liggja bundinn á gólfinu allan tímann .
Ég var feginn að heyra að ekkert meira hafði gerst .
Stóru strákarnir héldu áfram að nota kartöflukofann til pyntinga .
Þann tíma sem ég dvaldi á Breiðavík vissi ég um átta stráka sem fengu að kenna á gapastokkunum .
Það hefur kannski ekkert með það að gera , en fjórir þeirra hafa stytt sér aldur og tveir til viðbótar reynt það .
Seinna þetta haust urðu forstöðumannaskipti á Breiðavík .
Þá fóru eldri drengirnir - kvalarar okkar - burt .
Við það breyttist vitaskuld margt , nauðgunum og pyntingum þessara illmenna linnti .
Í staðinn tók við gegndarlaust harðræði nýja forstöðumannsins .
Ég hef oft spurt mig þessi tæpu fjörutíu ár sem liðin eru hvort hafi verið bærilegra , misþyrmingar stóru strákanna eða óttinn við þennan sadista sem nú var settur yfir heimilið og sveifst einskis þegar við , skjólstæðingar hans , vorum annars vegar .
Enn hef ég ekki getað gert það upp við mig .
II
Nýir húsbændur
Þórhallur Hálfdánarson kom til Breiðavíkur í október 1964 .
Hallgrímur var þá enn á staðnum , sennilega til setja Þórhall inn í starfið .
Þegar ég heyrði að nýr forstjóri væri kominn og að hann væri úti í vélarhúsi fórum við Tumi saman til að líta á hann .
Við stóðum við hornið á bílskúrnum þegar Hallgrímur og Þórhallur komu út úr vélarhúsinu .
Þá snerum við í átt að bakdyrum eldhússins og kæligeymslunnar og þóttumst vera á leiðinni eitthvert annað .
Hallgrímur kallaði til okkar og við gengum til þeirra .
Nýi maðurinn var á hæð við Hallgrím og í gráum jakkafötum , með gráan hatt á höfðinu .
Ég leit framan í hann á meðan Hallgrímur ræddi við hann .
Hann var með þunnar varir , samanklemmdar .
Augabrúnirnar voru miklar og loðnar og stóðu hárin út í allar áttir .
Það sem sást af hárinu undan hattinum var dökkt , þunnt og glansaði af fitu .
Ég tók sérstaklega eftir djúpum hrukkunum í andlitinu .
Fyrst hélt ég að hann væri svona öróttur en þegar ég gáði betur sá ég að hann var með svona svakalega djúpar hrukkur .
Augun voru refsleg .
Hallgrímur sagði við okkur : - Jæja , strákar , hér hafið þið nýja manninn sem tekur við af mér .
Þórhallur heilsaði okkur .
Hann brosti dauft og mældi okkur út .
Mér leist ekki vel á hann , fannst að hann hlyti að vera vondur maður .
Hallgrímur sagði : - Munið að hjálpa honum að finna hlutina í fjósinu og hér í kring , og svo allt annað sem hann þarf að vita svo það spari honum tíma .
Hallgrímur klappaði mér svo á kollinn og sagði : - Já , Þórhallur , þetta eru góðir strákar og það eru þeir allir .
Það verður ekkert vandamál með strákana .
Svo gengu þeir saman í átt að hlöðunni .
- Hvað heldurðu ?
spurði Tumi ; hann gretti sig og hristi höfuðið .
Ég sneri mér að honum og spýtti á jörðina .
- Veit það ekki en hann er grimmur í framan , sagði ég .
- Já , sástu hendurnar á honum ?
sagði Tumi , þær eru rosalega stórar .
- Kannski er þetta góður maður .
Það kemur bara í ljós , sagði ég .
Tumi hélt áfram að hæðast að Þórhalli á meðan við gengum heim .
Tumi var úr Eyjum og var fullviss um að Þórhallur hefði verið mikið á sjónum því hann sagðist hafa séð menn með svona grófan fiskihaus eins og hann í Eyjum , gamla sjóara .
Klukkan níu um kvöldið vorum við strákarnir komnir í rúmið .
Ég lá í rúminu og var að lesa Íslendingasögur .
Tíminn leið fljótt og áður en ég vissi af voru ljósin slökkt ; klukkan var tíu .
Ég lá í rúminu og reyndi að sofna .
Oftast sofnaði ég fljótt en stundum lá ég andvaka .
Oft kom það fyrir að ég þorði ekki að vera einn í myrkrinu í herberginu mínu .
Þá fór ég yfir til einhvers vina minna eða til bróður míns .
Þeir komu líka til mín ef þeim var órótt .
Þessa nótt fór ég yfir til Róberts .
Ég opnaði dyrnar hjá honum og sagði : - Þetta er bara ég , má ég sofa hjá þér ?
Róbert lá á hliðinni og sneri að veggnum .
Hann bærði aðeins á sér og sagði : - Já , Palli .
Ég skreið upp í rúmið til Róberts og við sofnuðum .
Ég hlaut að hafa verið nýsofnaður þegar dyrnar opnuðust og einhver kom inn .
Hann stóð í dyrunum með stóran kastara sem lýsti á okkur .
Í birtunni frá kastaranum sá ég ekki hver var þarna á ferð .
Gesturinn spurði kaldri lágri röddu : - Hvað eruð þið að gera hér saman ?
Er þetta ekki eins manns herbergi ?
Nú áttaði ég mig .
Þetta var nýi forstjórinn .
Ég var ekkert hræddur .
Hann hélt áfram : - Hver býr hér ?
Róbert svaraði að þetta væri hans herbergi .
Þórhallur horfði á mig og sagði : - Þú átt ekki að vera hér .
Farðu inn á þitt herbergi .
Ég hlýddi strax og fór yfir til mín .
Enn gat ég ekki sofnað af myrkfælni og fór því aftur á stúfana að finna mér stað til að sofa á .
Ég opnaði dyrnar og leit fram en sá ekkert í myrkrinu .
Ég hlustaði en heyrði ekkert svo ég áræddi að fara aftur inn til Róberts og skreið undir sængina hjá honum .
Hann var enn vakandi þegar ég kom og sagði : - Ég var alveg að sofna .
Góða nótt , Palli .
Ég ætlaði að fara bjóða honum góða nótt þegar dyrunum var hrundið upp og Þórhallur þrumar : - Heyrðu drengur , var ég ekki búinn að segja þér að vera í þínu herbergi ?
Röddin titraði og hann var greinilega reiður .
Hann lýsti með kastaranum á okkur svo við blinduðumst .
- Jú , sagði ég , stóð upp , gekk fram hjá honum og fann þá að hann andaði þungt með nefinu eins og hann væri þreyttur .
Þórhallur stjakaði við mér svo ég hrasaði aðeins og lýsti mér svo leiðina að herberginu mínu .
Ég fór inn og lagðist í rúmið .
Hann stóð í dyrunum , lýsti á mig og sagði : - Vertu svo í þínu herbergi .
- Ég er bara svo myrkfælinn í kvöld , svaraði ég .
- Já , já , en það er ekkert að vera hræddur við , sagði Þórhallur .
Og farðu bara að sofa , bætti hann við .
Um leið og hann hafði lokað herberginu stökk ég á fætur og lagði eyrað að dyrunum .
Ekkert heyrðist .
Það var skrítið , hugsaði ég með mér .
Er hann ekki í skóm ?
Eða er hann bara á sokkaleistunum ?
Ég hugsaði sem svo að hann hlyti að vera farinn að sofa sjálfur .
Ég reyndi að sofna en gat ekki hugsað um annað en myrkrið og varð því sífellt hræddari , hvað sem ég reyndi .
Það var líklega komið fram yfir miðnætti þegar ég fór af stað aftur .
Ég opnaði dyrnar , leit fram á gang og hlustaði eftir hljóði .
Ekkert heyrðist svo ég læddist að herbergi Gubba .
Ég opnaði dyrnar varlega og lokaði hægt á eftir mér .
Ég hlustaði svo eftir hvort nokkur væri á ferðinni .
Ekkert heyrðist svo ég skreið undir sængina hjá bróður mínum .
Hann vaknaði aðeins og sagði : - Palli ?
- Já , hvíslaði ég .
Hann sofnaði þá strax aftur .
Nú leið mér vel því ég var hjá bróður mínum .
Það var hlýtt undir sænginni og ég brosti með sjálfum mér .
Ég var ekki hræddur lengur .
Ég varð ekki var við að dyrnar opnuðust fyrr en einhver þreif í handlegginn á mér og reif mig upp úr rúminu .
Það var auðvitað Þórhallur ; hann kastaði mér út úr herberginu og kom sjálfur á eftir .
Gubbi var staðinn á fætur og spurði hvað væri á seyði .
- Farðu bara í þitt rúm , hvæsti Þórhallur og var greinilega orðinn fokillur .
Gubbi þorði ekki annað en að hlýða .
Þórhallur sneri sér nú að mér og sagði : - Var ég ekki búinn að segja þér að vera inni í þínu herbergi ?
Svo tók hann í náttskyrtuna mína og handlegg og hrinti mér eftir ganginum .
Nú var ég orðinn skíthræddur við hann og fór inn á herbergi til mín .
Þórhallur kom á eftir mér og sagði hvasst : - Ef þú ferð aftur á flakk , þá loka ég þig inn í geymslu .
Með það fór hann .
Ég lá lengi í rúminu og hugsaði um það hvers lags mann við værum búnir að fá fyrir forstjóra .
Að lokum sofnaði ég .
Mumma
Eiginkona Þórhalls hét Guðmunda Halldórsdóttir en okkur var skipað að kalla hana Mummu .
Hún var bústýra á Breiðavík , sá um alla eldamennsku og stjórnaði vinnu þeirra stúlkna sem unnu þarna hverju sinni .
Í fyrst fannst mér Mumma ósköp venjuleg kona og ég tók eftir því að henni var í mun að líta vel út .
Ég komst fljótt að því að til hennar var enga ástúð að sækja .
Ef maður þurfti eitthvað að fá hjá henni var hún jafnan stutt í spuna og þurr á manninn , og yfirleitt andaði köldu frá henni .
Öll samskipti við hana báru með sér að hún vildi sem minnst með okkur hafa .
Eitt var það þó sem Mumma vildi endilega hafa með að gera , okkur viðkomandi , sem var í mikilli óþökk okkar strákanna .
Það var nokkrum mánuðum eftir að Þórhallur og Mumma komu til Breiðavíkur að Þórhallur birtist og skipaði okkur að fara í sturtu sem var svo sem ekkert óvenjulegt .
Sturturnar voru í kjallara gamla hússins og þegar ég kom niður stigann sá ég að Mumma var þar niðri og beið eftir okkur .
Ég áttaði mig ekki á því hvað væri á seyði og stóð bara grafkyrr .
Hún horfði á móti og sagði svo : - Farið þið úr fötunum , strákar .
Ég vil að þið þvoið ykkur almennilega .
Ég fór hjá mér af blygðun og neitaði þessu .
Ég sagðist alltaf vanda mig við að þvo mér og hinir strákarnir tóku í sama streng .
Mumma kallaði þá á Þórhall sem kom undir eins og það dugði .
Við rifum okkur úr og röðuðum okkur upp við sturturnar .
Ég varð feiminn og blygðaðist mín en Mumma skipaði mér að fara að þvo mér og ég þorði ekki annað .
Ég átti þó í mestu vandræðum með að þvo á mér tippið af því hún stóð þarna yfir mér og góndi á mig .
- Já , gleymdu ekki að þvo á þér það sem þú ert með þarna niðri , sagði hún .
Ég roðnaði í framan og hitnaði um allan líkamann af skömm .
Ég gerði eins og mér var sagt og fór svo út eins fljótt og ég gat .
Þannig gekk þetta í næstu skipti uns að því kom að hún vildi sjálf þvo mér og sagði að annars væri það ekki nógu vel gert .
Ég komst í mikið uppnám og varð andstuttur , sagðist ekki vera neinn smástrákur og gæti alveg þvegið mér sjálfur .
Mumma hastaði bara á mig og sagði : - Vertu ekki með þessi læti .
Vertu bara kyrr meðan ég þvæ þér .
Svo tók hún að sprauta á mig volgu vatni , setti í grænsápu í tusku og þvoði mér í framan .
Sápan fór í augun og ég gat ekki opnað þau .
Ég fann að Mumma þvoði mér um kviðinn og nálgaðist tippið .
Hún gaf sér góðan tíma við að þvo mér að neðan og mér leið hroðalega á meðan .
Það tók svo skamma stund að klára restina .
Þetta gerði hún mjög oft eftir þetta og ég kveið því alltaf að fara í sturtu .
Stundum hrukku ljót orð út úr Mummu á meðan sem ég skildi ekki þá en vissi samt að áttu ekki við .
Einu sinni sagði hún : - Palli , þú verður að vera duglegur að borða matinn þinn svo tippið á þér stækki og verði myndarlegt .
Þá held ég að ég hafi byrjað fyrir alvöru að hata hana .
Eiríkur Hjartarson kennari
Kennari okkar þennan vetur , 1964-1965 , var Eiríkur Hjartarson .
Hann var ungur maður , á þrítugsaldri , og hafði víst bara lokið landsprófi en víst fengið mjög háa einkunn á því .
Til að byrja með var Eiríkur skemmtilegur en ekki leið á löngu að framkoma hans breyttist .
Hann stríddi þeim sem áttu erfitt með að læra , sérstaklega þeim sem áttu í basli með lestur og reikning .
Gunnar , Hannes og Róbert voru einna verst settir ; þeir voru ólæsir og óskrifandi og kunnu ekki að reikna .
Þegar Róbert reyndi að stauta sig í gegnum textann hermdi Eiríkur eftir honum og hæddi fyrir framan strákana .
Eiríkur lagði ekki hendur á mig en Gunnar fékk einu sinni að kenna rækilega á því hjá honum - og þá fyrir framan alla í bekknum .
Þann dag virtist liggja eitthvað illa á Eiríki , oft var hann óþolinmóður en þennan dag var hann eitthvað sérstaklega illa fyrirkallaður .
Þegar Gunnar skildi ekki útskýringar hans hreytti Eiríkur í hann : - Hvað er þetta ?
Ertu hálfviti eða hvað ?
Gunnar kvaðst vera að reyna að svara en Eiríkur gripi alltaf fram í fyrir sér .
Þá gekk Eiríkur að honum og reif í skyrtuna hans svo tölurnar slitnuðu af .
Við það datt Gunnar í gólfið .
Eiríkur reif hann þá upp á maganum og henti honum á skólaborðið .
Við strákarnir horfðum bara á og vissum ekki hvernig við ættum að bregðast við .
Eiríkur virtist róast eftir þessa útrás , hann sneri sér að okkur og sagði : - Skólinn er búinn í dag .
Þessi framkoma kom mér á óvart og ég sá hann aldrei berja neinn eftir þetta .
Hann virtist sjá eftir þessu fyrsta kastið en eftir tvo daga var hann byrjaður að rífa kjaft við okkur að nýju og gera gys að þeim sem ekki kunnu lexíurnar .
Jólin 1964
Enn leið að jólum og þessi önnur jól mín á Breiðavík eru mér mjög minnisstæð .
Yfir veturinn var ætlast til þess að við strákarnir stunduðum skólann jafnframt því að hirða skepnurnar .
Í þetta fór mestur tími okkar og frístundirnar voru því fáar og hver virkur dagur öðrum líkur .
Það var því alltaf kærkomið ef eitthvað brá út af venjunni .
Daginn fyrir Þorláksmessu heyrði ég í flugvél .
Ég var í hlöðunni að skera hey og hljóp undireins út til að sjá hvað um væri að vera .
Úti sá ég mér til undrunar stóra flugvél sem sveimaði hring eftir hring yfir víkinni .
Ég beið eftir að sjá þá henda út fallhlífinni eins og þeir höfðu gert síðustu jól .
Ekkert kom .
Allt í einu heyrði ég skrýtið hljóð sem ég hafði aldrei heyrt áður og úr annarri átt .
Það kom frá Verinu í sunnanverðri víkinni .
Svo sá ég eitthvert ferlíki koma þaðan og stefna í áttina til okkar .
Nú sá ég hvað þetta var : Helikopter .
Og það ekki neinn smáræðis helikopter heldur risastór .
Hann sveimaði í smástund yfir Breiðavík eins og verið væri að athuga lendingarstað .
Það var heiðskírt og logn úti ; allt var á kafi í snjó og algjörlega ófært til næstu byggða .
Nú voru allir á bænum komnir út .
Kanarnir höfðu ákveðið hvar þeir vildu lenda og hófu að lækka flugið .
Auðséð var að þeir ætluðu að lenda á heimatúninu sem svo var kallað , fyrir framan bæinn .
Þegar helikopterinn var lentur hoppaði einn Ameríkani út og gaf til kynna að við mættum ekki koma nálægt fyrr en spaðarnir hefðu stöðvast .
Við strákarnir hlupum að þyrlunni , óðir af spenningi .
Nú stigu margir Kanar út úr helikopternum .
Einn þeirra kom beint til mín og byrjaði að tala við mig .
Ég skildi ekki neitt hvað hann sagði en lét ekki á neinu bera .
Ég held að hann hafi sagt : - Komdu sæll , vinur .
Ég sá að hinir Kanarnir höfðu snúið sér að hinum strákunum og nú áttaði ég mig .
Hann benti á Breiðavíkurhúsið , svo á mig og þá á sjálfan sig .
Ég skildi hann þannig að hann vildi að við færum saman inn í bæinn .
Maðurinn kvaðst heita Roger að mig minnir og var kannski um tvítugt .
Hann var vingjarnlegur og glaðlegur náungi .
Við töluðum saman með handapati og honum veittist auðvelt að gera sig skiljanlegan .
Ég sýndi honum herbergið mitt og alla nýju bygginguna .
Hann var með tvær bækur sem hann vildi sýna mér og þar sem við sátum í herberginu mínu tók hann upp fyrri bókina , litla myndabók um Jesú þegar hann var 12 ára gamall og fjallaði um líf hans á þeim tíma .
Mér þótti afar vænt um þessa bók og fann oft huggun í henni .
Textinn var á ensku og ég skildi ekki orðin .
Fljótlega fór ég hins vegar að skynja hvað textinn táknaði .
Svo sýndi hann mér hina bókina sem fjallaði um hann sjálfan .
Ég sá myndir af honum þar sem hann var í skóla og svo frá því þegar hann gekk í sjóherinn ; einnig voru myndir af systur hans , móður og föður .
Hann talaði við mig allan tímann sem hann fletti bókinni og sýndi mér og mér fannst ég skilja hvað hann sagði enda þótt ég skildi ekki orðin .
Roger hafði blíða og þægilega rödd og mér leið vel hjá honum .
Hann sýndi mér líka myndir frá Keflavíkurvelli og af vinum sínum þar og einnig mynd af presti í svörtum jakkafötum .
Um hann talaði þessi nýi vinur minn mikið .
Ég skildi að þessi prestur stæði á bak við allar gjafirnar .
Við fórum svo niður í anddyri nýju byggingarinnar þar sem búið var að setja upp bobb-spil sem mig minnir að Soroptimistaklúbburinn í Reykjavík hafi gefið okkur .
Þar voru hinir strákarnir og Kanarnir að spila .
Roger spurði mig hvort við ættum ekki að spila ?
- Ó jú , og það gerðum við og tókum nokkur spil .
Við fórum svo út og ég sýndi honum hvar við vorum með búskapinn okkar við lækinn .
Hann hafði mjög gaman að því .
Þarna fór Ameríkaninn með vörubílinn minn á fulla ferð til að sækja nokkra hesta sem áttu að fara á næsta bæ .
Mikið elskaði ég þennan mann .
Hann hló svo innilega og var svo glaður .
Svo kom að því að þeir þyrftu að fara .
Það var ekki auðvelt .
Hann tók utan um mig og sagði eitthvað sem ég skildi ekki og aftur tók hann utan um mig kyssti mig á ennið og fór síðan um borð í helikopterinn - spaðarnir voru þegar farnir að snúast .
Við strákarnir stóðum í sömu sporum og horfðum á eftir þeim alveg þangað til helikopterinn var horfinn .
Hvaða gjafir komu þeir með ?
Jú , radíófón , þ.e. sambyggðan plötuspilara og útvarp , og fleiri tæki sem við ekki sáum .
Þá gáfu þeir marga pappakassa af gjöfum sem við áttum von á að fá að opna .
Ég hlakkaði svo sannarlega til jólanna .
Á aðfangadag borðuðum við lambalæri með sultu og grænum baunum og við máttum borða eins og okkur lysti .
Það var óvenjulegt og við stóðum á blístri .
Eftir matinn kom að því að opna pakkana .
Ég fékk fallega skyrtu frá mömmu og pabba og litla konfektdollu .
Þá gáfu þau mér skó sem mig hafði dreymt um lengi .
Ég hugsaði með mér að nú gæti ég boðið stelpunum upp á jólaballinu .
Gubbi fékk gítar í jólagjöf og líka skyrtu .
Ég varð dálítið afbrýðisamur .
- Hann fær gítar en ég litla konfektdós .
Jæja , ég fæ sjálfsagt að prufa hann .
Við sáum að radíófóninum hafði verið komið fyrir í setustofunni og nú biðum við eftir pökkunum frá Ameríkumönnunum .
Ekkert bólaði á þeim svo einn af strákunum sagði : - Megum við opna pakkana frá Ameríkönunum ?
Því svaraði Þórhallur með reiðisvip : - Þið eruð búnir að fá það sem Kanarnir komu með , radíófónninn verður hér í setustofunni og ekkert meira um það .
Við hugsuðum allir það sama .
- Hvað ætlar hann að gera við alla pakkana sem við áttum að fá ?
Kannski fáum við þá seinna .
Pakkarnir komu þó aldrei fram og við fengum því ekki annað þetta árið frá prestinum góða á Keflavíkurflugvelli og öðrum velunnurum heimilisins en bobbið og radíófóninn .
Stormar
Það spáði illa .
Lausamjöll lá yfir öllu og því eins víst að skæfi duglega þegar bætti í vindinn .
Þetta var í febrúar og því allra veðra von .
Ég sá Róbert og Hauk fara frá fjárhúsunum .
Þeir höfðu verið að gefa fénu en ég átti erindi í mjólkurskúrinn að sækja tóma brúsa fyrir mjaltirnar um kvöldið og tók rjómabrúsann frá mjöltunum um morguninn til baka .
Á heimleiðinni tók ég eftir því að Róbert og Haukur voru að pukrast við einn gluggann á nýju byggingunni og ætluðu sér greinilega inn í smíðastofuna .
Ég fór því aftur inn í fjós og fylgdist með þeim út um einn gluggann þar .
Farið var að hvessa en ég sá þá samt greinilega í gegnum fjúkið .
Haukur var í alltof stórri úlpu og alveg öruggt að hann færi aldrei inn um gluggann í henni .
Róbert var léttklæddari en mun stærri og þreknari en Haukur og augljóst að hann kæmist heldur ekki þessa leið inn í húsið .
Allt í einu hrökk Haukur frá glugganum og þá sá ég að rúðan var brotin .
Þetta leit ekki vel út hjá þeim .
Ég rölti yfir til þeirra til þeirra og sá að þeir voru að reyna að raða rúðubrotunum saman .
Ég spurði hvað þeir hefðu viljað inn á smíðastofu .
Haukur svaraði því til að þar inni væru nokkrir sígarettustubbar og þeir hefðu ætlað að ná í þá .
- Hvað haldið þið að það taki langan tíma að koma rúðunni saman ?
spurði ég .
Þá var eins og þeir áttuðu sig nú á því að þetta gengi ekki .
Þeir voru greinilega hræddir og báðu mig að kjafta ekki frá .
Ég skildi rjómabrúsann eftir í mjólkurhúsinu og hélt í eldhúsið til Mummu að láta hana vita og einnig til að tryggja að mér yrði ekki kennt um rúðubrotið .
Ég kallaði á hana og hún byrsti sig og sagði að ég ætti ekkert með að vaða svona inn í eldhúsið .
Ég minnti hana á rjómabrúsann en hún skipaði mér að fara inn í hús því nú væri að koma vitlaust veður .
Ég þóttist hafa tryggt að mér yrði ekki kennt um rúðubrotið þar sem ég gæti sagt að ég hefði verið að reka erindi fyrir Mummu og haldið að því búnu heim í hús samkvæmt fyrirmælum hennar .
Vonandi uppgötvaðist þó rúðubrotið sem fyrst svo ég slyppi örugglega .
Ég fór upp á herbergi til Róberts en hann var ekki þar og Haukur var heldur ekki inni hjá sér .
Kannski höfðu þeir farið upp í gamla bæinn að reykja stubbana sem þeir sóttu inn í smíðastofuna .
Ég hélt þangað , þótt nú væri mun hvassara en áður , og á leiðinni mætti ég Róbert sem sagði mér að Haukur þyrði ekki heim .
Við ákváðum því að ná í hann .
Varla sá út úr augum fyrir skafrenningi .
Við paufuðumst áfram og fundum skjól við stóran stein .
Þar hímdi Haukur ásamt þeim Gunnari og Magga .
- Við verðum að komast heim áður en Þórhallur verður brjálaður , hrópaði Maggi yfir hvininn í storminum .
Haukur aftók að fara lengra en Rúnar og Maggi lögðu af stað .
Þótt stutt væri í heimilið var enginn hægðarleikur að brjótast áfram því nú var líka farið að snjóa og veðrið svo mikið að erfitt var að standa uppréttur .
Við Róbert fórum í humátt á eftir þeim Rúnari og Magga en Haukur var ákveðinn í að vera kyrr .
Við höfðum brotist 20-30 metra þegar við sáum Þórhall þar sem hann var að lesa yfir hausamótunum á þeim Magga og Gunnari .
Okkur tókst að sneiða fram hjá honum en þegar við komum að útidyrunum var búið að læsa þeim .
Við fórum að næstu dyrum en þær voru líka í lás .
Við máttum því bíða eftir Þórhalli sem kom fljótlega , þungur á brún , og rak Hauk og Magga á undan sér .
Hann sagði ekki orð en opnaði dyrnar og hratt Hauki inn fyrir .
Haukur vissi við hverju mátti búast og lagðist vælandi í gólfið .
Þórhallur skipaði okkur að fara úr úlpunum og upp á herbergi .
Ég var kominn með hnút í magann .
Á leiðinni upp á herbergi heyrði ég hljóðin í Hauki þegar Þórhallur gekk í skrokk á honum .
Þetta rann manni til rifja , sérstaklega þar sem hann var öðruvísi en við hinir en samt vel liðinn í hópnum .
Síðar um kvöldið kom Þórhallur inn til mín og veitti mér hirtingu .
Þegar hann hafði fengið nóg fór hann með þeim orðum að ég ætti svo að mæta í fjósið í fyrramálið .
Veikur og hræddur
Dag einn í fjósinu fór mér að líða mjög illa .
Ég svitnaði og fann til svima .
Ég sagði strákunum að ég væri að verða veikur og ætlaði heim , fór upp í herbergi og háttaði ofan í rúm .
Mér leið illa og ég skalf af kulda og svitnaði til skiptis .
Um kvöldið leit Bjarni , sonur Þórhalls , inn til mín og spurði hvað væri að .
Ég svaraði að mér liði svo undarlega í höfðinu og að ég væri með verki um allan líkamann .
Hann sagði mér að liggja bara áfram í rúminu , þetta myndi ganga yfir og með það fór hann .
Daginn eftir leið mér enn verr .
Sængurfötin voru rennandi blaut af svita og ég var algerlega kraftlaus .
Ég varð líka mjög hræddur því ég hélt ég væri að deyja .
Um kvöldmatarleytið staulaðist ég niður stigann í nýja húsinu og yfir í matsalinn til starfsfólksins .
Reyndist þetta mér mesta þrekraun því ég var orðinn svo máttfarinn .
Mumma var í eldhúsinu ásamt dætrum sínum tveimur .
Hún spurði hvað væri að mér .
Ég sagði að mér liði illa og hefði verið að æla .
Hún leit á mig og sagði að ég væri reyndar ansi veiklulegur , það þyrfti að gera eitthvað við því .
Hún skrapp frá sem snöggvast og kom til baka með stóra flösku í hendinni .
- Jæja , þetta ætti að lækna þig , Palli .
Hún hellti úr flöskunni í glas , rétti mér og sagði mér að drekka .
Það var ógeðsleg lykt af vökvanum í glasinu og ég færðist undan því að drekka hann .
- Svona , drekktu þetta og ekkert múður , Páll , sagði Mumma .
Með harmkvælum tókst mér að klára úr glasinu en ég lagaðist ekkert heldur fann til svima og sá depla fyrir augunum .
Ég þóttist viss um að ég væri að deyja og hrópaði hátt upp yfir mig að ég væri að deyja .
Mumma og dæturnar skellihlógu og þegar ég kallaði á mömmu hlógu þær enn hærra .
Ég vissi ekki hvað var að gerast með mig og ég varð æ hræddari .
Ég æddi um borðsalinn og kallaði á hjálp .
Ég reyndi svo að taka utan um Mummu og bað hana að hjálpa mér .
Hún sagði bara við mig : - Vertu nú til friðs , Páll .
Það er ekki neitt alvarlegt að þér .
Farð ubara í rúmið og liggðu þar .
Ég sleppti af henni takinu og lagði af stað en við dyrnar út úr borðsalnum fékk ég enn eitt svimakastið og ég hrópaði aftur upp yfir mig að ég væri að deyja .
Þær svöruðu : - Já , Palli , þú ert örugglega að deyja .
Og aftur ráku þær upp hlátur .
Ég ákvað að fara til hans bróður míns áður en ég dæi , og þegar ég kom til hans lét hann mig setjast á rúmstokkinn , hélt utan um mig og róaði mig niður .
Sagði að ég væri örugglega ekkert að deyja heldur bara með háan hita og það gengi yfir .
Ég átti bágt með að trúa honum en nú var ég hjá honum og leið því betur .
Bróðir minn gat svo ekki vikið frá mér næstu stundirnar .
Um kvöldið kom hann inn í herbergi til mín , lagðist hjá mér í rúmið og sagði mér sögur þangað til ég datt út af .
Í « búrinu »
Atburðirnir renna stundum saman í tíma en ég held að það hafi verið um vorið 1965 , það fyrsta í tíð Þórhalls , að ég hafði lokið verkunum mínum og var á leið heim frá útihúsunum .
Veðrið var gott og dagurinn bjartur .
Í stað þess að fara bara eins og leið liggur , beint fyrir hornið á nýju byggingunni og þar inn um framdyrnar , fór ég norðanmegin og upp fyrir , milli vélarhúss og aðalbyggingar .
Hún fylgdi bara hugboði sínu og sannfæringu .
Hún vildi bjarga ísbirninum og mömmu og pabba .
Lóa ætlaði að láta dýrið elta sig að dyrunum og öskra þegar Bjössi og Krummi áttu að flýja út um afturlúguna .
Sjálf ætlaði hún svo að hlaupa í gegnum hjólhýsið og henda sér út um lúguna .
Á meðan átti Bjössi að hlaupa að dyrunum og læsa ísbjörninn inni .
Ísbjörninn leit ekki upp þegar Lóa gægðist fyrir hornið með súkkulaði í hendinni en spratt hins vegar upp á augabragði .
Lóa hafði ekki búist við að þessi stóra og þunga skepna gæti verið svona viðbragðsfljót og gerði sér samstundis grein fyrir því að ísbjörninn myndi ná henni áður en hún kæmist að dyrunum .
Þess vegna henti hún sér í jörðina og velti sér undir hjólhýsið .
Lóa hafði ekki hugmynd um hvort ísbjörninn vildi leika sér eða hvort hann langaði að rífa hana í sig .
Hann lagðist á kviðinn og reyndi að krækja í Lóu með öðrum hramminum .
Það munaði ekki nema nokkrum sentímetrum að dýrið næði til hennar .
Björninn sýndi vígtennurnar og Lóu grunaði að þetta villidýr gæti brotið í henni hvert bein á nokkrum sekúndum ef það kærði sig um .
Hún henti súkkulaðinu til ísbjarnarins .
« Ég er undir hjólhýsinu , ekki koma út , » öskraði Lóa .
Dyrnar voru opnar upp á gátt .
Lóu langaði mest að gefast upp en ákvað að bíta á jaxlinn .
Hún ætlaði ekki að láta brjálað villidýr tortíma fjölskyldunni .
Þegar ísbjörninn hafði gert árangurslausar tilraunir til að skríða undir hjólhýsið lagðist hann við hliðina á því og sleikti sælgætið .
Þegar súkkulaðið var horfið ofan í hann velti hann Ora-baunadós lengi fyrir sér .
Lóu grunaði að hann langaði samt mest til að næla sér í þennan stálpaða kjötbita sem lá og kjökraði undir hjólhýsinu .
Hún fylgdist grannt með hverri hreyfingu dýrsins .
« Ég geri aðra tilraun eftir smá stund , verið viðbúnir , » kallaði Lóa en Bjössi svaraði ekki .
Krummi grét í fanginu á honum og heimtaði að fara til mömmu .
Ef Lóa stykki inn um dyrnar en ísbjörninn elti ekki lentu Bjössi og Krummi í lífshættu því þeir myndu örugglega stökkva strax út .
Það var alveg sama hvað hún braut heilann , allir möguleikar voru slæmir og hættulegir .
Eftir að hafa talið í sig kjark , skreið Lóa ofurvarlega undan hjólhýsinu þeim megin sem dyrnar voru .
Hún beygði sig eftir epli sem ísbjörninn hafði ekki hreyft við og kastaði því undir hjólhýsið .
Ísbjörninn spratt á lappir og hljóp fyrir hornið .
Að þessu sinni var Lóa betur staðsett og gat stokkið inn í hjólhýsið með ísbjörninn á hælunum .
Um leið og hún snerti gólfið öskraði hún á Bjössa að stökkva út .
Sjálf hljóp hún í áttina að opna hleranum , viðbúin að skutla sér út , en fyrst þurfti hún þó að bíða eftir að bræðurnir færu .
Lóa bjóst við að verða bitin á hverju augnabliki og leit skelfingu lostin aftur fyrir sig .
Í sama bili rak hún fótinn í eldhúsborðið með þeim afleiðingum að hún steyptist fram fyrir sig , rak höfuðið í vegg og vankaðist .
Bjössi hljóp að dyrunum með Krumma í eftirdragi en krossbrá þegar hann sá að ísbjörninn sat fastur í dyrunum .
Hann komst hvorki út né inn þótt hann berðist um og öskraði .
Nú var úr vöndu að ráða .
Ef ísbjörninn bakkaði út myndi hann ráðast á Bjössa og Krumma .
Ef hann slyppi inn myndi hann éta Lóu .
« Hvar er Lóa ? »
sagði Bjössi þegar hann hafði virt spriklandi afturendann á dýrinu fyrir sér stutta stund .
« Hún ætti að vera komin . »
« Kannski fór hún á klósettið , » sagði Krummi .
Bjössi hljóp til baka og leit inn um gluggann .
Lóa lá á grúfu á gólfinu .
Hann skipaði Krumma að skríða undir hjólhýsið og halda þar kyrru fyrir .
Síðan vippaði hann sér inn aftur .
Ísbjörninn starði á hann .
« Lóa , » hvíslaði Bjössi en hann vissi ekki af hverju hann hvíslaði .
Ísbjörninn myndi varla losna þótt hann talaði hærra .
Hann fikraði sig nær og nefndi nafn systur sinnar aftur .
Rándýrið ýlfraði og lyfti öðrum hramminum eins og það væri að biðja um aðstoð .
Bjössi fór niður á fjóra fætur og nálgaðist Lóu .
Hann gerði sér grein fyrir því að ef dýrið kæmist inn þyrfti ekki að spyrja að leikslokum .
Hann varð að hætta lífi sínu til að bjarga systur sinni .
Hann togaði í hana og hristi annan handlegginn á henni .
Lóa lyfti höfðinu og leit á bróður sinn eins og hann væri henni algjörlega ókunnugur .
« Þetta er ég , Bjössi . »
Lóa reisti sig upp , leit aftur fyrir sig og stökk í fangið á Bjössa þegar hún sá ísbjörninn .
« Dastu ? »
spurði Bjössi .
« Það hlýtur að vera , » sagði Lóa ringluð .
Bjössi leiddi hana að hleranum og þau skriðu út .
« Hvað gerum við nú ? »
spurði Lóa þegar þau voru öll komin undir hjólhýsið .
« Hann hlýtur að losna eftir smá stund , » sagði Bjössi og lagðist næstum ofan á Krumma til að vernda hann .
« Ísbjörninn er feitur , » sagði Krummi og reyndi að ýta bróður sínum burt .
« Mig langar ekkert að ýta á rassgatið á honum , » sagði Lóa og kíkti undan hjólhýsinu .
Það hristist allt og skalf þegar ísbjörninn barðist um .
« Getum við ekki lamið hann í rassinn með heitri pulsu ? »
spurði Bjössi .
« Hann er búinn að éta þær allar , » svaraði Lóa .
« Ekki meiða ísbjörninn , » sagði Krummi .
« Hann er vinur minn . »
« Ég veit ! »
sagði Bjössi og velti sér skyndilega undan hjólhýsinu .
Hann skipaði systkinum sínum að hreyfa sig ekki , alveg sama hvað kæmi fyrir hann .
Hann greip neðst í grillið , hvolfdi kolunum úr , lyfti því upp og hljóp með það að hjólhýsinu .
Þegar þangað var komið sneri hann því á hlið með þeim afleiðingum að brennheit grindin lenti á rassinum á ísbirninum .
Dýrið öskraði , spriklaði og náði að þröngva sér inn í hjólhýsið .
Bjössi henti frá sér grillinu , stökk að dyrunum og læsti þeim .
Að svo búnu skreið hann til systkina sinna .
Ísbjörninn lét öllum illum látum fyrst í stað , enda sveið hann örugglega í afturendann .
Bjössi óttaðist að hann kveikti í hjólhýsinu .
Hann hafði samt meiri áhyggjur af því að bangsi hefði meitt sig .
« Hann er með þykkan feld , » sagði hann við sjálfan sig til að réttlæta það sem hann hafði gert .
Krakkarnir héldu kyrru fyrir á meðan ísbjörninn róaðist .
« Eins gott að mamma og pabbi keyptu flottasta og sterkasta hjólhýsið , » sagði Lóa .
« Já , vá , » sagði Bjössi , « eins gott að við seldum fellihýsið í fyrra .
Hann hefði rifið það í tætlur .
Samt getur hann örugglega rústað þessu líka . »
« Kannski sofnar hann , » sagði Lóa .
« Getum við núna farið til mömmu ? »
sagði Krummi .
« Þau hljóta að fara að koma , » sagði Bjössi og varð svo skyndilega íhugull á svip .
Hann hristi höfuðið og brosti .
Óttinn var að víkja fyrir hugrekkinu og hugmyndafluginu .
« Eigum við að gefa Karen ísbjörninn í afmælisgjöf ? »
« Ertu að grínast ? »
spurði Lóa .
« Ég er ekki eins og pabbi , » sagði Bjössi .
« Ég meina það sem ég segi . »
« Ertu brjálaður ? »
sagði Lóa , « hvernig ætlarðu að gera það ? »
« Með því að láta engan vita fyrr en við komum til Reykjavíkur . »
« Ertu klikkaður ? »
endurtók Lóa .
« Pabbi brjálast . »
« Þekkirðu ekki foreldra þína ? »
spurði Bjössi .
« Þau hafa alveg húmor fyrir þessu .
Mamma hefur verið að hneykslast á liðinu sem drap hina ísbirnina og hún verður örugglega glöð þegar hún kemst að því að við höfum bjargað einum .
Fyrir Karen .
Þá komumst við líka í fréttirnar . »
Lóa leit hugsi á bróður sinn .
« Eigum við þá ekki að segja mömmu og pabba neitt fyrr en við komum til Reykjavíkur ? »
« Einmitt . »
« Þurfa þau ekki að fara inn í hjólhýsið áður en við leggjum af stað ? »
« Ekki ef við verðum búin að ganga frá öllu , » sagði Bjössi .
« Það er allt í rúst hérna , » sagði Lóa , « grillið ónýtt , kol úti um allt og bein og drasl . »
« Við erum enga stund að taka þetta til . »
Bjössi leit biðjandi á systkini sín .
« Við verðum drepin ef ísbjörninn sleppur , » sagði Lóa .
« Við vorum hvort sem er næstum því dauð , » sagði Bjössi og brosti .
« Nú er þetta að verða spennandi ! »
« Þú ert klikkaður , » sagði Lóa .
Krummi endurtók það .
« Er þetta leyndarmálið okkar ? »
spurði Bjössi og beið eftir svari .
« Ég vil eiga leyndarmálið , » sagði Krummi .
Lóa svaraði engu .
« Ég skal bera alla ábyrgð á þessu , » sagði Bjössi , « og þú mátt eiga fjarstýrða bílinn minn . »
Lóa leit efins á bróður sinn .
« Ókei þá , » sagði hún og dæsti .
« Ég ætla að bíða hér á meðan þú hendir draslinu . »
Bjössi læddist undan hjólhýsinu og laumaðist til að líta inn um glugga .
Hann var ekki nógu hávaxinn til að geta séð í hvern krók og kima og kom ekki auga á hvítabjörninn .
« Ég held að hann liggi á gólfinu , » hvíslaði Bjössi undir vagninn .
Að svo mæltu tíndi hann saman allt rusl og setti í stóran poka og gætti þess að ekkert væri í grasinu sem gæfi til kynna að eltingaleikur upp á líf og dauða hefði átt sér stað .
Þegar klukkan var langt gengin í tvö birtist jeppinn .
Krakkarnir sátu fyrir framan hjólhýsið og létu fara lítið fyrir sér .
« Eins gott að ísbjörninn sjái okkur ekki út um gluggann , » sagði Lóa þegar þögnin hafði verið allsráðandi í nokkrar mínútur .
Þegar jeppinn nam staðar stóðu krakkarnir á fætur og Bjössi stakk sleikibrjóstsykri upp í bróður sinn .
Hann bjóst ekki við að sá litli gæti þagað yfir leyndarmáli .
Pabbi bakkaði bílnum rakleitt að hjólhýsinu og Bjössi leiðbeindi honum eins og frekast var kostur .
Hjónin voru samstíga út úr bílnum .
« Það mætti halda að þið hefðuð séð draug , » sagði pabbi og starði á börnin .
« Þetta erum bara við , mamma og pabbi , ekki tröllskessur .
Halló !
Þið megið brosa núna . »
« Við erum ekki búin að jafna okkur eftir draugasöguna þína frá því í gærkvöldi , » sagði Bjössi og kreisti fram bros .
« Ég fékk martröð . »
Mamma tók Krumma í fangið og sveiflaði honum í nokkra hringi .
« Hva , bara búið að pakka saman , » sagði pabbi og leit gaumgæfilega í kringum sig .
« Frábært .
Þið eruð snillingar . »
« Bangsi lúlla , » sagði Krummi .
« Rosalega er fallegt hérna , » sagði Bjössi til að draga athyglina frá því sem Krummi hafði sagt .
« Drífum okkur af stað , » sagði mamma , « við megum ekki missa af afmælisveislu Karenar . »
« Hún yrði nú samt glöð með það , » sagði Bjössi og reyndi að halda í húmorinn .
« Annars gæti ég vel hugsað mér að búa hér í fjörunni um aldur og ævi , » sagði mamma .
« Umvafin náttúrunni þar sem maður finnur virkilega fyrir veðrinu og orkunni og ...
« Hestaprumpufýlulyktinni , » sagði Krummi en mamma lét hann ekki trufla sig .
« Yndislegt að finna fyrir rigningunni í andlitinu og ... »
« Snjókomu í eyrunum , » sagði Bjössi og gaf til kynna að hann vildi fara að drífa sig .
« Ég ætla að sækja súkkulaði í ísskápinn og svo förum við , » sagði pabbi og gekk hröðum skrefum að hjólhýsinu .
Bjössi rétt náði að stökkva í veg fyrir hann , enda var ísbjörninn búinn að éta súkkulaðið eins og allt annað matarkyns í hjólhýsinu .
« Ég kláraði það áðan .
Og ...
þú getur stoppað á Blönduósi . »
« Bara árás , » sagði pabbi og tók að boxa laust í son sinn .
« Ég nenni ekki neinum fíflaskap núna , » sagði Bjössi og vatt sér inn í bílinn .
Hann rak á eftir hinum .
Aldrei þessu vant bauðst Bjössi til að festa Krumma í bílstólinn og enginn slagur var um sætin .
« Voðalega ertu þögul , Lóa , » sagði mamma þegar bíllinn silaðist upp brekkuna í áttina að bænum .
« Ég er með hausverk , » sagði telpan og leit út um gluggann .
Hún var með kökk í hálsinum og fannst alvara lífsins hafa lagst á herðar sér eins og níðþung kápa .
Hún skildi í raun ekki hvaðan hún hafði fengið hugrekkið til að lokka ísbjörn inn í hjólhýsið .
Hættulegasta rándýr í heimi !
Bjössa til mikilla vonbrigða stoppaði pabbi jeppann á hlaðinu við Ytri-Ey þar sem Brynjólfur stóð með gsm-síma í hendinni .
Pabbi renndi niður rúðunni .
« Átt þú ekki þennan ? »
spurði Brynjólfur og lyfti símanum .
Bjössi reyndi að senda pabba hugskeyti um að flýta sér en þau komust greinilega ekki til skila því að hann virtist ekki geta slitið sig frá frænda sínum .
« Krakkarnir stækka og stækka , » sagði Brynjólfur og leit á frændsystkini sín .
Bjössi reyndi að kreista fram bros .
Lóa var eins og í öðrum heimi en Krummi ullaði .
Í þann mund sem frændurnir kvöddust leit Brynjólfur á hjólhýsið , síðan á pabba og spurði .
« Er draugagangur í hjólhýsinu ? »
« Já , ég sagði svo rosalega sögu í gærkvöldi að það nötrar allt og skelfur ennþá , » sagði pabbi og leit í baksýnisspegilinn .
« Það hlaut að vera , » sagði frændi , « mér sýndist einhver hreyfing vera á því . »
« Ísbjörninn er að dansa , » sagði Krummi og dillaði sér .
Pabbi brosti .
« Það er því miður dálítið viðkvæmt fyrir vindi , » sagði hann og bar sig vel .
« Sérstaklega í svona fínu logni , » sagði Brynjólfur og sló létt í þakið á bílnum .
« Sjáumst kát í júlí .
Hver veit nema þriðji ísbjörninn láti sjá sig á ættarmótinu .
Hér er sko allt að gerast . »
« Okkar bangsi er sætastur , » sagði Krummi en enginn hlustaði á hann .
Pabbi hætti við að fá sér súkkulaði á Blönduósi því mamma fann hálft prins póló í hanskahólfinu .
Bjössi setti teiknimynd í DVD-tækið til að dreifa athygli Krumma og skellti síðan heyrnartólum yfir eyrun á honum .
Hann var kominn með bakþanka , kannski væri viturlegast að segja mömmu og pabba frá nýja gæludýrinu .
Hann áttaði sig fullkomlega á því að hann og systkini hans höfðu verið í lífshættu og núna var hann að ógna lífi fjölda fólks .
Hvað ef pabbi lenti í árekstri og hjólhýsið færi í mask ?
Hvað ef dyrnar opnuðust og ísbjörninn stykki út ?
Hvað ef hann myndi brjótast út í Borgarnesi þegar pabbi fengi sér kaffi .
Bjössi var kominn með nagandi samviskubit en honum þótti of seint að segja sannleikann .
Hann sá á Lóu að hún var að hugsa það sama .
Að minnsta kosti sneru þau sér bæði við með reglulegu millibili af ótta við að ísbjörninn stingi hausnum út um glugga .
« Eruð þið að leita að einhverju ? »
spurði pabbi og leit í baksýnisspegilinn .
« Af hverju heldurðu það ? »
spurði Bjössi , sakleysið uppmálað .
« Þið eruð sífellt að líta aftur fyrir ykkur . »
« Ég er bara með smá hálsríg af því að koddinn datt á gólfið nótt , » sagði Bjössi og roðnaði .
Pabbi setti hraðastýringuna á þegar hann var kominn spölkorn frá Blönduósi .
Mamma hallaði sætinu aftur og sagðist ætla að fá sér lúr .
Hún hafði varla lokað augunum þegar lögreglubíll með blikkandi blá ljós gaf pabba merki um að stöðva .
« Hvað nú ? »
sagði pabbi og barði í stýrið .
« Ég er rétt að dóla á níutíu og fimm .
Er græðgin gjörsamlega að drepa þessa menn ? »
Bjössi tók andköf og Lóa leit á bróður sinn , skelfingu lostin .
Þau litu bæði aftur fyrir sig og vonuðu innilega að ísbjörninn væri sofandi .
Krummi hló með Andrési önd , ropaði og sleikti sykurinn af vörunum .
Pabbi stöðvaði bílinn og beið eftir að lögregluþjónn birtist .
« Hvað segja bændur í dag ? »
sagði löggan og brosti til pabba .
« Allt fallegt , » svaraði pabbi og reyndi að leyna því hversu stressaður hann var .
Mamma lét sem hún væri sofandi .
« Flottur bíll , » sagði löggan .
« Takk . »
« Og hjólhýsið , maður .
Svaka græja .
Er þetta ekki rándýrt ? »
« Það er allt hægt í dag .
Ekkert út og rest á tíu árum , » sagði pabbi stoltur , « maður fer létt með það . »
« Menn sem aka á svona græjum hljóta að vaða í seðlum . »
« Tja , » sagði pabbi hógvær .
« Ekki vill hún Mása mín viðurkenna það , » bætti hann við og pikkaði í mömmu .
« Vantar ykkur bensínpeninga ? »
spurði hann síðan og leit kíminn á lögguna .
« Ekki veitti af í þessu árferði .
En þú veist , kæri vinur , að hámarkshraði með svona fjölbýlishús í eftirdragi er ekki 95 kílómetrar , ekki satt ? »
Pabbi lamdi sjálfan sig í ennið og hristi höfuðið .
« Veistu , » sagði hann og leit fullur sektarkenndar á lögguna , « ég steingleymdi græjunni þegar ég stillti hraðann .
Maður finnur náttúrlega ekkert fyrir þessu á svona öflugum jeppa þannig að ég bara ... »
« Ertu nokkuð með farþega í hjólhýsinu ? »
spurði löggan og horfði á krakkana .
Bjössi fann hjartað taka sprett .
Hann losaði öryggisbeltið án þess að nokkur yrði þess var og gerði sig líklegan til að stökkva út .
« Bara ísbjörn , » sagði Krummi sem hafði tekið af sér heyrnatólin og leit stórum augum á lögguna .
« Flott hjá þér , litli karl , » sagði löggan .
« Okkur veitir ekki af alvöru veiðimönnum þegar þessi rándýr ganga á land . »
« Hann er líka risastór , » sagði Krummi og lyfti höndunum .
« Hann gæti gleypt þig og löggubílinn í einum munnbita . »
« Frábært , » sagði löggan og gretti sig framan í Krumma .
« Mundu svo að bursta vel tennurnar í kvöld eftir þennan sleikjó . »
« Það vantar ekki hugmyndaflugið í börnin , » sagði pabbi .
« Þú stillir hraðann upp á nýtt , félagi , » sagði löggan og veifaði síðan til Krumma .
« Og farðu vel með ísbjörninn , litli karl . »
Bjössi festi öryggisbeltið þegar löggan hvarf af vettvangi og pabbi lagði af stað .
Lóa huldi andlitið .
Þegar fjölskyldan nálgaðist Borgarnes setti Bjössi aðra mynd í tækið svo að Krummi gleymdi sér .
Mamma var enn í öðrum heimi .
Þegar hana langaði að loka sig af greip hún , að eigin sögn , til þeirra einstöku hæfileika að geta « farið úr líkamanum » , eins og hún tók sjálf til orða .
« Vill einhver ís í Borgarnesi ? »
spurði pabbi glaðbeittur og leit í spegilinn .
« Ekki ég , » sögðu Lóa og Bjössi nánast á sama augnabliki .
Pabbi sneri sér við og starði á krakkana .
Þetta var í fyrsta sinn sem þeir afþökkuðu ís .
« Ísbjörninn vill kannski ís , » sagði Krummi .
Bjössi og Lóa brostu .
« En nammi ? »
spurði pabbi tortrygginn .
« Ekki ég , » sagði Bjössi og Lóa hristi höfuðið .
Engu að síður voru þau bæði glorsoltin því gesturinn frá Grænlandi hafði borðað allan hádegismatinn þeirra .
« Draugasagan er greinilega enn að virka , » sagði pabbi montinn og yppti öxlum yfir áhugaleysi krakkanna .
Hann sagðist þurfa að skjótast á salernið og ætlaði að grípa með sér kaffi í leiðinni .
Krummi var enn að tala við Andrés Önd og veitti því enga athygli að pabbi fór út .
Skyndilega hristist hjólhýsið óþyrmilega .
Mamma rumskaði og leit á krakkana .
Bjössi og Lóa hossuðu sér í sætinu til að blekkja hana .
« Krakkar , slakið aðeins á , » sagði mamma , « þið eruð löngu vaxin upp úr því að láta svona . »
Pabbi kom skælbrosandi til baka .
Það rauk úr kaffinu og restin af kókosbollunni var á efri vörinni .
Bjössa til skelfingar gekk hann hringinn í kringum bílinn og hjólhýsið og skoðaði dekkin sérstaklega .
Síðan settist hann inn .
« Hvað varstu að gera ? »
spurði Bjössi .
« Æ , ég hélt að það væri kannski lint í öðru dekkinu .
Hjólhýsið var stöðugra í gær . »
Bjössi kinkaði kolli og langaði að segja eitthvað til að draga athyglina frá hjólhýsinu en honum datt ekkert í hug .
« Kannski er bara meira rok í dag , » sagði Lóa .
« Einmitt , » sagði pabbi og startaði bílnum , « það blaktir ekki hár á höfði . »
Mamma kom til baka frá mars eða tunglinu skömmu eftir að bíllinn fór í gegnum Hvalfjarðargöngin .
Hún teygði úr sér , náði jarðtengingu með því að blása kröftuglega frá sér og opnaði síðan fyrir útvarpið .
Hún leit á klukkuna og sagði að þau hefðu ekki mátt vera seinna á ferðinni .
Þegar bíllinn nálgaðist Reykjavík litu Bjössi og Lóa oftar hvort á annað .
Hún nagaði neglurnar en hann var allur á iði .
Þau höfðu ekki hugmynd um hvernig þau ættu að segja foreldrum sínum frá ísbirninum .
Bjössi vissi að hann yrði að taka af skarið .
« Er hjólhýsið tryggt ef eitthvað kemur fyrir ? »
spurði hann upp úr eins manns hljóði þegar þau óku í gegnum Mosfellsbæ .
Pabbi leit undrandi í baksýnisspegilinn .
« Hvers vegna spyrðu ? »
« Ég var bara að spá í skemmdir sem gætu orðið í brjáluðu veðri eða slagsmálum eða af matarslettum út um allt og svoleiðis , eiginlega , skilurðu ? »
« Við erum með hefðbundna tryggingu , » sagði pabbi og horfði á Bjössa .
« Skemmdist eitthvað hjá ykkur ? »
spurði hann síðan .
« Nei , nei , nei , » sagði Bjössi hikandi og leit á systur sína .
« Uss , » sagði mamma allt í einu og hækkaði betur í útvarpinu .
« Enn einn ísbjörn ? »
sagði hún svo og leit á pabba í þann mund sem fyrsta fréttin var lesin .
Fréttamaðurinn sagði frá því að sést hefði til hvítabjarnar á sundi á Húnaflóa .
Þyrla Landhelgisgæslunnar sveimaði yfir flóanum og var fólki ráðlagt að vera á varðbergi .
« Synd að vera kominn í bæinn , » sagði pabbi og það lifnaði yfir honum .
« Það hefði verið gaman að skjóta kvikindið á færi .
Sérðu fyrir þér upplitið á vinum okkar ef við myndum bjóða upp á ísbjarnarkjöt í afmælinu hennar Karenar . »
« Er ég gift þér ? »
spurði mamma hneyksluð .
« Viltu ekki bara myrða öll rándýr í veröldinni ?
Það á að bjarga þessum greyjum sem villast svona af leið . »
« Ísbjörninn borðaði allar pulsurnar , » sagði Krummi , sem hafði nánast ekkert haft sig í frammi alla ferðina .
Pabbi leit enn og aftur í spegilinn og skildi greinilega ekki hvað var í gangi hjá krökkunum .
« Hann er ekki að bulla , » sagði Bjössi og reyndi að hljóma sannfærandi .
Hann hafði lengi reynt að telja í sig kjark en núna gat þetta ekki beðið lengur .
Lóa starði á hann en klessti síðan andlitið upp að rúðunni .
« Það er ísbjörn í hjólhýsinu , pabbi , » sagði Bjössi ákveðinn þegar hann fékk engin viðbrögð frá foreldrunum .
« Ég er búinn að heyra það , » sagði pabbi án þess að láta sér bregða .
« Er það sá sem borðaði allar pylsurnar eða einhver annar ? »
Bjössi hallaði sér þá fram og potaði í öxlina á pabba sínum .
« Pabbi , ég er ekki að grínast .
Það er ísbjörn í hjólhýsinu .
Hann réðst á okkur og okkur tókst að ... »
« Hættið þessu bulli , » sagði mamma og blandaði sér óvænt í umræðuna .
Pabbi dró upp símann og sló inn símanúmer .
« Þá verðum við að hringja í 112 og láta vita að við séum á leið til Reykjavíkur með eitt stykki ísbjörn í eftirdragi , » sagði pabbi og blikkaði mömmu .
« Við förum með hann beint í Húsdýragarðinn .
Þar er ljúffengt selkjöt og hestar og ... »
« Láttu ekki eins og kjáni , » sagði mamma , « við verðum að drífa okkur svo Karen verði ekki pirruð .
Gestirnir koma eftir tæpan klukkutíma . »
Pabbi hélt sínu striki og bar símann upp að eyranu .
« Vill einhver annar tala ? »
spurði hann og leit í spegilinn .
Krakkarnir þvertóku fyrir það .
« Já , góðan dag , » sagði pabbi frekar hátíðlega .
« Afsakaðu ónæðið en ég er að renna inn í Reykjavík með ísbjörn í hjólhýsinu .
Hvert á ég að ... »
Hann hætti að tala og kinkaði kolli .
« Já , ég sagði ísbjörn .
Krakkarnir veiddu hann rétt hjá Skagaströnd og ... »
Pabbi gretti sig .
« Á ég að skjót ' ann ?
Ertu vitlaus , maður ?
Mása mín myndi aldrei samþykkja það .
Og þar fyrir utan á ég ekki byssu . »
Lóa leit furðu lostin á Bjössa , en hann yppti öxlum .
« Nei , það fylgdu engin deyfilyf með hjólhýsinu .
Það var bara í ódýrari týpunni .
Já , já , ég skil .
Ókei , við reynum þá að gefa honum nokkrar svefnpillur , » hélt pabbi áfram og brosti .
« Vill hann mjólk eða vatn með pillunum ?
Appelsín ?
Jæja , við björgum því .
Já , já , en hann endar örugglega á gólfinu í sumarbústaðnum næsta haust .
Hann verður flottur þar .
Já , takk .
Bless bless . »
« Hvernig nennirðu endalaust að bulla svona í börnunum ? »
spurði mamma .
« Það er alveg í lagi að slaka stundum á . »
« Pabbi , við erum ekki að grínast , » sagði Lóa og tárin láku niður kinnarnar .
« Hvað kom eiginlega fyrir ? »
spurði mamma og sneri sér að Lóu .
« Bjössi , hvað er í gangi ? »
Bjössi var orðinn þreyttur á því að mamma og pabbi trúðu þeim ekki svo að hann reif buxnaskálmina upp fyrir hné , tók af sér plásturinn og rak fótinn á milli framsætanna .
« Er þetta næg sönnun ? »
Mamma hljóðaði og pabba fipaðist svo mikið að hann var næstum búinn að aka út af í Ártúnsbrekkunni .
« Við erum ekki að grínast , mamma .
Það er ísbjörn í hjólhýsinu . »
Pabbi hægði ferðina og leit á mömmu eins og hann væri að leita eftir réttum viðbrögðum .
Það var augljóst að hann trúði krökkunum ekki og hann vissi að hann gat sjálfum sér um kennt .
Hann fíflaðist í þeim allan daginn , allan ársins hring , ár eftir ár , og núna höfðu þau tekið sig saman um að rispa Bjössa , væla og skæla og þykjast hafa veitt ísbjörn til að ná sér niðri á honum .
« Ef það er ísbjörn í hjólhýsinu , þá er ég Vatnajökull , » sagði pabbi .
Þegar jeppinn nálgaðist Laugardalinn hringdi Bjössi sjálfur í 112 .
Hann átti erfitt um mál .
« Góðan dag , ég heiti Björn Ísólfsson og bý á Sunnuvegi 6 .
Ég er ekki að fíflast og þetta er ekki gabb en við erum með ísbjörn í hjólhýsinu og mamma og pabbi trúa okkur ekki .
Þetta er örugglega ísbjörninn sem var í fréttunum áðan .
Við verðum að fá löggur og deyfilyf strax .
Þetta er risaísbjörn sem ... »
Bjössi tók símann frá eyranu og leit vonsvikinn á skjáinn .
« Hún skellti á mig , » sagði hann hneykslaður .
Pabbi brosti .
« PABBI , ÞAÐ ER ÍSBJÖRN Í HJÓLHÝSINU , » öskraði Bjössi þegar bíllinn var kominn að húsinu þeirra .
Lóa var ein taugahrúga .
Krummi var farinn að skæla .
Pabbi steinþagði og var búinn að fá sig fullsaddan af þessum fíflaskap .
Mamma fór út úr bílnum .
Hún strunsaði að hjólhýsinu og ætlaði að opna dyrnar þegar Bjössi stökk í veg fyrir hana .
« Kíktu fyrst inn um gluggann , mamma .
Trúðu mér !
Hann drepur þig ! »
Mamma gekk upp tröppurnar , gægðist inn en sagði ekki orð .
Hún færði sig síðan að öðru dekkinu , bað Bjössa um að styðja sig , steig upp á dekkið og leit inn um annan glugga .
« Hvað voruð þið eiginlega að gera ? »
spurði hún og tónninn í röddinni var síður en svo fallegur .
« Það er allt í rúst þarna inni . »
« Ég veit það , » sagði Bjössi skjálfraddað .
« Ísbjörninn var ekkert glaður þegar við lokuðum hann inni . »
Pabbi var nú kominn út úr bílnum og reyndi líka að gægjast inn um glugga .
« Kannski hefur hann sloppið á leiðinni , » sagði Bjössi þegar mamma og pabbi sáu ekkert nema innanstokksmuni á rúi og stúi .
« Nema hann sé í rúminu ykkar . »
« Gáfulegt að kenna ísbirni um að hafa lagt hjólhýsið í rúst , » sagði mamma , verulega pirruð .
« Bjössi minn , næsti ísbjörn kemur til Íslands þegar þú verður sextugur , » sagði pabbi .
Hann hafði varla sleppt orðinu þegar gluggi á hjólhýsinu splundraðist út á götu og ísbjarnarhaus þröngvaði sér út .
Mamma æpti , pabbi fraus en ísbjörninn öskraði svo undir tók í hverfinu .
Bjössi stökk inn í bíl , losaði Krumma og sagði Lóu að hlaupa með hann inn .
« Ég þori ekki út , » skældi Lóa og hnipraði sig saman en Bjössi reif í Krumma og togaði þau Lóu út úr bílnum .
Saman hlupu þau að dyrunum og hentust inn .
Karen sat við tölvuna í eldhúsinu og krossbrá þegar systkini hennar ruddust inn .
« Viltu passa þau og læsa húsinu og loka öllum gluggum .
Núna , » öskraði Bjössi .
« Hvað er að ykkur ? »
sagði Karen hranalega .
« Við erum komin með afmælisgjöfina þína , » sagði Bjössi þegar hann var í þann veginn að stökkva aftur út .
« Við fundum þriðja ísbjörninn . »
Hann sló aftur inn símanúmerið 112 og sagði við þann sem svaraði að það væri ísbjörn í hjólhýsi við Sunnuveg 6 sem myndi éta fullt af fólki ef löggan kæmi ekki strax .
Mamma og pabbi trúðu ekki sínum eigin augum .
Þau stöðvuðu næsta bíl og skipuðu ökumanninum að hringja strax í neyðarlínuna .
Hann tók þegar upp símann en brunaði burt þegar hann sá upp í opið ginið á ísbirninum .
Bjössi bað til guðs að hjólhýsið léti ekki undan .
Hann horfði á eftir foreldrum sínum hverfa inn í húsið en lét sem hann heyrði ekki köllin í þeim .
Honum fannst hann bera ábyrgð á dýrinu og ætlaði að gæta þess að það réðist ekki á neinn .
Eftir liðlega fimm mínútur kom fyrsti lögreglubíllinn á vettvang .
Augnabliki síðar kom annar bíll með blikkandi ljós .
Lögreglumennirnir nudduðu augun eftir að hafa horfst í augu við ísbjörninn .
Síðan litu þeir undrandi hver á annan og biðu eftir að einhver tæki af skarið .
Þeir höfðu aldrei áður þurft að takast á við rándýr í höfuðborginni .
Í stað þess að ganga Drottins veg lifir hún í synd og losta .
Hún gengur í sæng með annarri konu og á við hana mök . »
« Hvernig tengist það þessu heimilishaldi hér ? »
spurði Birkir og leit á ekkjuna .
Forstöðumaðurinn varð hins vegar áfram fyrir svörum : « Konan hefur átt líkamleg atlot með lagskonu sinni fyrir allra augum , barna og fullorðinna . »
« Hvernig þá ? »
« Þær faðmast og kyssast . »
« Er eitthvað rangt við það ? »
« Þær kyssast með vörunum .
.
.
og tungunni .
Það er synd .
.
.
og guðlast . »
« Einmitt það .
Hver varð vitni að þessum .
.
.
kossum ? »
« Friðrik og börnin .
Það var verst að börnin skyldu horfa upp á þetta . »
« Gat faðir þeirra ekki útskýrt fyrir þeim að þetta gerði fullorðið fólk þegar því þætti vænt hvoru um annað ? »
« Þetta er ekki eðlileg væntumþykja .
Þetta er saurugur losti kynvillinga .
Friðrik heitinn bað mig um að tala um fyrir konunni . »
« Hvernig gekk það ? »
« Konan neitaði að taka á móti Drottins orði og blessun .
Hún formælti boði mínu og guðlastaði . »
Það varð þögn á meðan Birkir beið eftir frekari útskýringum .
Þegar þær komu ekki spurði hann : « Urðu einhverjir árekstrar milli konunnar og Friðriks vegna þessa ? »
« Nei .
Þau töluðust aldrei við að því er ég best veit .
Ég hef komið hingað nokkrum sinnum undanfarnar vikur og við höfum þá ávarpað Guð fyrir framan luktar dyr þessarar konu og beðið föður vorn um leiðsögn henni til handa .
Börnin hérna hafa tekið þátt í þessum bænastundum með okkur því þannig skilja þau betur mun góðs og ills í lífi mannanna . »
Birkir var nokkra stund að átta sig á þessum orðum .
« Áttu við að þið hafið staðið fyrir utan íbúð Hjördísar og beðið bænir ? »
« Já . »
« Með börnunum ? »
« Já . »
« Er það ekki dálítið langt gengið ? »
« Það er aldrei hægt að ganga of langt þegar sálin er í veði .
Í Biblíunni er vilji Guðs alveg skýr . »
Forstöðumaðurinn opnaði Biblíuna við eitt bókarmerkið og las : « Bréf Páls postula til Rómverja .
1. kafli , 26. vers .
Bæði hafa konur breytt eðlilegum mökum í óeðlileg og eins hafa líka karlar hætt eðlilegum mökum við konur og brunnið í losta hver til annars , karlmenn frömdu skömm með karlmönnum og tóku út á sjálfum sér makleg málagjöld villu sinnar . »
Forstöðumaðurinn fletti upp á annarri blaðsíðu og las : « Fyrra bréf Páls postula til Korintumanna .
6. kafli , 7. vers .
Vitið þér ekki , að ranglátir munu ekki Guðs ríki erfa ?
Villist ekki !
Hvorki munu saurlífismenn né skurðgoðadýrkendur , hórkarlar né kynvillingar , þjófar né ásælnir , drykkjumenn , lastmálir né ræningjar Guðs ríki erfa .
Og þetta voruð þér , sumir yðar .
En þér létuð laugast , þér eruð helgaðir , þér eruð réttlættir fyrir nafn Drottins Jesú Krists og fyrir anda vors Guðs . »
Hann lokaði bókinni aftur og sagði : « Það stendur hér skýrum stöfum hvaða augum Guð almáttugur lítur hverskonar kynvillu og losta . »
« Einmitt það , » sagði Birkir .
« Ertu kristinn í hjarta þínu ? »
spurði forstöðumaðurinn .
« Ég er skírður og fermdur , » sagði Birkir .
« En áttu lifandi trú ? »
« Ég reyni að koma fram við aðra menn eins og ég vil að þeir komi fram við mig .
Ég reyni að gera öðrum frekar gott en illt .
Ég er víst meðlimur í þjóðkirkjunni og fagna oftast jólunum á einhvern hátt .
Það er mín lifandi trú . »
Forstöðumaðurinn lagði hönd á öxl Birkis .
« Heldurðu að þetta sé nóg til að öðlast Guðs ríki ef bænina vantar ?
Himnaríki er dýrt .
Það kostar fórnir .
Maðurinn verður að teygja sig eftir Guði . »
Birkir losaði tak mannsins af sér áður en hann svaraði : « Ég held að Guði sé nokkuð sama hvort við tölum til hans eða ekki .
Hins vegar vill hann örugglega að við séum betri hvert við annað .
Sýnum öðrum umburðarlyndi í efnum sem engan meiða .
Þar fyrir utan held ég að Guð sé bara hluti af eðlisfræði óendanleikans . »
Það var greinilegt að forstöðumaðurinn skildi ekkert hvað Birkir átti við með þessari síðustu setningu enda gerði hann það ekki sjálfur .
Þetta datt bara upp úr honum allt í einu .
« Þú þarft hjálp til að skilja Drottins orð , » sagði forstöðumaðurinn .
« Með minni hjálp geturðu öðlast lifandi trú .
Ef þú kemur á samkomu hjá okkur færðu að sjá ljósið . »
« Takk fyrir það .
Ég held að ég kveiki frekar á kerti , » sagði Birkir .
13:30 Það var ekki langur gangur að íbúð Hjördísar , tvær hæðir upp stigaganginn .
Birkir hringdi dyrabjöllu og beið .
Dyrnar opnuðust fljótlega í hálfa gátt og Hjördís birtist .
Hún var klædd í snjáðar gallabuxur og hvítan ermalausan bómullarbol .
Berfætt í gráum sandölum .
Birkir mundi að hún var hávaxin en það kom honum samt á óvart að sjá hana í dyrunum .
« Já ? »
Hjördís horfði rannsakandi á Birki sem tók eitt skref til baka .
Hann kynnti sig og sýndi nafnspjaldið sem hékk framan á honum .
« Ég er frá rannsóknarlögreglunni .
Þú varst vinkona Leifs Alberts Rúnarssonar .
Við erum að rannsaka andlát hans . »
« Ennþá ?
Hann hvarf í fyrra . »
« Já .
Lík hans fannst í gær . »
Hjördís opnaði dyrnar betur og steig til hliðar .
« Gjörðu svo vel að koma inn . »
Hún gekk tígulega á undan Birki inn í stofuna og bauð honum sæti í hvítum þriggja sæta sófa .
Sjálf settist hún á gólfið upp við vegginn með krosslagða fætur þótt fleiri stólar væru í stofunni .
Birkir settist og virti ungu konuna fyrir sér .
Andlitið var frítt en hefði líklega virkað karlmannlegt ef hún hefði verið alveg ómáluð .
Samt hafði hún einhvern óútskýranlegan kynþokka .
Kjálkarnir voru sterklegir og kinnbeinin há .
Munnurinn lítill en varirnar frekar þykkar .
Hárið var stuttklippt , ljóst en litað með nokkrum áberandi rauðum og svörtum strípum í hægri vanga .
Nokkrar freknur voru á beinu nefinu og augun voru blá og hvöss .
« Lögreglan á Akureyri talaði við mig í fyrra , » sagði Hjördís þegar þögnin var orðin vandræðaleg .
« Ég tók líka þátt í leitinni að Leifi eins og margir aðrir vinir hans . »
Birkir sagði ekkert en leit í kringum sig í stofunni .
Tvær tölvur stóðu á háu borði .
Annar skjárinn var stór og flatur .
Það var kveikt á honum og ljósmyndir birtust og hurfu aftur með ýmiskonar tæknibrögðum .
Stundum brotnuðu þær eins og gler , stundum leystust þær upp í vökva og láku niður skjáinn eða breyttust í hvítan snjó og fuku burt .
Ný mynd kom síðan alltaf í ljós .
Stór tölvuprentari stóð á gólfinu og útprentanir á ýmiskonar grafík voru á gólfinu eða festar upp á vegg .
Áberandi voru stórir svartir bókstafir sem hafði verið raðað á vegginn í stafrófsröð , einn bókstafur á hverju blaði .
Stór og lítill stafur hlið við hlið .
Þetta var ekki dagstofa , þetta var vinnustofa .
Hjördís hélt áfram : « Ég gat ekki útskýrt hvarf Leifs á nokkurn hátt í fyrra og get það heldur ekki núna .
Hann var ekki óhamingjusamur maður .
Þvert á móti . »
« Hvernig kynntust þið Leifur ?
Af hverju urðuð þið vinir ? »
« Heldurðu að sú saga hjálpi ykkur við að útskýra dauða hans ? »
« Allar upplýsingar sem við fáum geta hjálpað okkur við að skapa okkur mynd af honum .
Ég veit ekki hvort það mun leiða að einhverri lausn . »
« Jæja þá , úr því þú ert kominn hingað skal ég reyna að aðstoða þig . »
Hjördís hugsaði sig um í nokkra stund .
Síðan sagði hún : « Ég þarf aðeins að segja þér frá persónulegum aðstæðum mínum til að útskýra vinskap okkar .
Upphafið var að fjölskylda mín flutti til Akureyrar frá Boston þegar ég var sextán ára gömul .
Pabbi minn hafði verið í framhaldsnámi í læknisfræði í New England og var síðan í vinnu þar í nokkur ár .
Svo fékk hann stöðu yfirlæknis á einni deildinni á Fjórðungssjúkrahúsinu fyrir norðan .
Þetta voru hrikaleg umskipti fyrir mig á erfiðum aldri .
Ég var auðvitað fædd á Íslandi og hafði oft komið hingað í heimsókn á meðan við bjuggum úti .
Við töluðum líka alltaf íslensku heima svo tungumálið var ekkert vandamál .
En að koma úr stórborg til að búa í þessum litla bæ sem Akureyri er , það var svona smákúltúrsjokk .
Ég var í mjög stórum high school í Boston og þar var boðið upp á allt sem hægt var að hugsa sér í námi , íþróttum og listum .
Það var alltaf eitthvað að gerast og ég átti fullt af vinum . »
Hjördís stóð skyndilega upp , sótti vatnsflösku sem stóð á vinnuborðinu og fékk sér sopa .
Síðan hélt hún áfram að tala án þess að setjast aftur : « Það var ekki aðeins það að ég missti vinina mína þegar við fluttum til Íslands .
Það kom líka annað til sem gerði líf mitt erfiðara að takast á við . »
Hún hikaði aðeins áður en hún hélt áfram að tala : « Ég fór sem sagt líka að efast um kynhneigð mína fyrir alvöru .
Það hafði ekkert truflað mig á kynþroskaskeiðinu í Boston að ég gat ekkert séð við strákana sem vinkonur mínar voru skotnar í .
Ég hélt að það kæmi bara seinna hjá mér .
Á Akureyri varð það enn fjær mér að hafa áhuga á karlmönnum .
Íslensku strákarnir stóðust líka illa samanburð við skólafélaga mína í Boston hvað framkomu varðaði .
Þeir voru klaufskir og stundum allt að því dónalegir .
Þeir gátu ekki vakið áhuga hjá mér með stælunum í sér en þeir reyndu . »
Hjördís hristi höfuðið og brosti dauflega áður en hún hélt áfram : « Já , hvort þeir reyndu .
Margt af því sem þeir tóku sér fyrir hendur hefði auðveldlega mátt skilgreina sem kynferðislega áreitni en það er önnur saga . »
Hún fékk sér sopa úr vatnsflöskunni og hélt síðan áfram : « Það var svo að ég kynntist og eignaðist að vinkonu stelpu sem var á kafi í öllum íþróttum á Akureyri , handbolta , fótbolta og sundi , til að nefna eitthvað .
Þetta var glæsileg og stælt stelpa , ári eldri en ég og næstum því jafn hávaxin .
Ég gerði mér svo skyndilega grein fyrir því að ég var orðin skotin í henni og Guð minn góður hvað mér brá .
Ég snarhætti að umgangast hana og einangraðist algjörlega .
Foreldrar mínir höfðu miklar áhyggjur af mér í nokkra mánuði en svo fékk ég aftur kjarkinn að nokkru leyti .
Ég forðaðist þó stelpur eins og ég gat því mér fannst mjög óþægilegt að finna fyrir minnsta votti af þessum óvelkomnu tilfinningum mínum .
Og þótt ég væri í góðu sambandi við foreldra mína hvarflaði það ekki að mér að ræða þetta við þau eða nokkra aðra .
Þá kynntist ég tvíburunum svokölluðu , Leifi og Jóhanni besta vini hans .
Ég hafði á sínum tíma æft fimleika í skólanum í Boston við frábærar aðstæður og ég stóð mig mjög vel .
Það háði mér hins vegar hvað ég var hávaxin því það hjálpar ekki í þeirri íþrótt .
Ég komst þess vegna ekki í allra fremstu röð .
Það vildu hins vegar allir koma mér í körfubolta útaf hæðinni en ég gat aldrei lært að hitta körfuna . »
Hjördís brosti við minninguna og hélt svo sögu sinni áfram : « Ég hætti svo að hugsa um fimleikana þegar ég kom til Akureyrar og fór að æfa fitness .
Ég gat gert það ein og án aðstoðar í líkamsræktarstöðinni .
Ég þekkti margar þessar styrktaræfingar og teygjur úr fimleikunum og svo prófaði ég mig áfram .
Ég gat gleymt mér við þetta þegar mér leið sem verst .
Átökin og áreynslan voru slakandi og það fylgdi þessu vellíðan sem ég fann alltof sjaldan .
Strákarnir , tvíburarnir , voru alltaf í ræktinni og við fórum að tala saman .
Þeir voru auðvitað alveg jafn vitlausir og hinir strákarnir í bænum en þeir voru alltaf saman og þannig gat ég ráðið við þá .
Annar þeirra hefði aldrei leyft hinum að valda mér ónæði eða sýna mér óvirðingu .
Við fórum að æfa saman og skemmta okkur saman .
Ég þurfti þá ekki að hafa neinar áhyggjur af öðrum strákum því Leifur og Jóhann sáu um að halda þeim í fjarlægð . »
Hjördís fékk sér aftur sopa úr vatnsflöskunni en lagði hana síðan frá sér .
Hún horfði rannsakandi á Birki en svo hélt hún áfram : « Ég geri ráð fyrir að þú sért gagnkynhneigður .
Þú getur reynt að setja þig í mín spor með því að ímynda þér að þú gætir ekki farið út að skemmta þér án þess að flestir karlmenn á staðnum væru meira og minna að reyna við þig .
Fyrir mig var þetta jafn ógeðfellt og það væri fyrir þig .
Mér býður hreinlega við því að snerta karlmann kynferðislega .
Ég hef enga heterosexual reynslu og gat ekki hugsað mér að lenda í slíkri aðstöðu .
Leifur og Jóhann sáu um að ég þyrfti ekki að óttast eitthvað svoleiðis .
Ég gat haft gaman af skemmtilegum strákum en ef þeir gerðust nærgöngulir þurfti ég bara að gefa þessum félögum mínum lítið merki og þeir voru mættir .
Eftir það var ég látin í friði . »
Hjördís þagði á meðan hún rifjaði upp framhaldið í huganum en síðan sagði hún : « Þessir vinir mínir höfðu líka mikið aðdráttarafl á kvenfólk og smátt og smátt lærði ég að njóta þess að umgangast fallegar stelpur án þess að fara hjá mér og roðna .
Það hvarflaði hins vegar ekki að mér að ganga lengra á því sviði .
Það gerðist ekki fyrr en í fyrrahaust þegar ég flutti til New York til að fara í hönnunarskóla .
Þá kynntist ég konu sem ég gat verið með og elskað . »
« Hvar er hún núna ? »
spurði Birkir .
Hjördís stöðvaði myndasýninguna í tölvunni með því að slá á lyklaborðið og síðan valdi hún skrá með músinni .
Á skjánum birtist vöðvastælt svört hlaupakona í spretthlaupi .
Hjördís sagði : « Þetta er Rose .
Hún er núna í New York að æfa frjálsar íþróttir .
Hún keppir í sjöþraut . »
Myndin var uppi á skjánum í nokkrar sekúndur en síðan fór myndasýningin aftur af stað .
Þetta voru fjölskyldumyndir Hjördísar .
Öll hennar ævi var þarna til sýnis .
Ungbarnamyndir , fyrstu skóladagarnir og lífið allt til þessa dags .
Hver mynd var uppi í nokkrar sekúndur .
« Ég nota ekki myndaalbúm og hengi myndir ekki upp á vegg , » sagði Hjördís .
« Ég hef þær bara sem nokkurs konar screen saver og hef þær þannig alltaf fyrir augum .
Svona eru þær líka með mér hvert sem ég fer og hvar sem ég bý . »
« Hvað eru myndirnar margar ? »
spurði Birkir .
« Þessi lúppa er svona þúsund myndir .
Hún sýnir tíu myndir á mínútu svo þetta rennur í gegn á hundrað mínútum .
Svo á ég fleiri svona lúppur . »
Birkir þekkti Jóhann á einni myndinni sem kom upp og með honum var ungur maður sem líktist honum mjög í sjón .
« Leifur og Jóhann .
Segðu mér meira um þessa félaga þína , »
bað Birkir .
Hjördís sá líka myndina og frysti hana á skjánum með skipun á lyklaborðinu .
Hún þagði litla stund en sagði svo : « Þeir voru ótrúlega líkir í útliti þótt þeir væru ekki skyldir .
Í rauninni eins og tvíburar .
Og það átti ekki bara við útlitið , innrætið var næstum eins . »
Hún setti myndasýninguna aftur af stað .
« Hvað meinarðu með næstum eins ? »
spurði Birkir .
« Leifur var aðeins meira af öllu .
Hann átti oftar frumkvæðið að uppátækjum þeirra og hann gekk alltaf aðeins lengra .
Hann var frekar foringinn .
Það var hins vegar dálítið erfitt að sjá þetta og ég gerði mér ekki grein fyrir því fyrr en ég var búin að þekkja þá mjög lengi . »
« Segðu mér meira um þá , » bað Birkir þegar Hjördís þagnaði .
« Nú , þeir hættu báðir snemma í skóla en þeir voru ekki heimskir .
Langt í frá .
Bara svolítið óþroskaðir á sumum sviðum og svo lágu stærstu áhugamálin bara utan skólakerfisins .
Þeir lásu mikið ýmiskonar bókmenntir en höfðu bara engan áhuga á skólabókum .
Þeir pældu í heimspeki og sögu , lásu skáldsögur og hlustuðu á new age-tónlist .
Þar hafði Jóhann reyndar frumkvæðið .
Svo stunduðu þeir allskonar extreme-íþróttir og eyddu öllum sínum peningum í svoleiðis ferðalög .
Þeir gerðu allt að keppni .
Svo lágu þeir stundum í tölvuleikjum .
Ekkert Playstation eða svoleiðis .
Þetta voru alvöruleikir sem gengu á netinu um allan heim .
Sami leikurinn gat staðið yfir dögum saman með ótal keppendum .
Þá skiptust þeir á að spila saman við einhverja andstæðinga , tóku vaktir .
Ég skipti mér ekki af þessu áhugamáli þeirra og eyddi tímanum í annað á meðan . »
Birkir spurði : « Hver eru þín áhugamál ?
Fyrir utan líkamsræktina . »
« Grafísk hönnun , » svaraði Hjördís snöggt .
« Ég hef alltaf verið nokkuð góð í teikningu en vildi bæta mig .
Ég lá alltaf í hönnunarblöðum og svoleiðis .
Mér finnst líka týpografía mjög spennandi .
Ég er núna að hanna nýtt fyrirsagnaletur fyrir amerískt tímarit um arkitektúr .
Það er mjög skemmtilegt en krefjandi verkefni . »
Hjördís benti á myndirnar á veggjunum .
« Er það þetta sem þú ert að læra ? »
spurði Birkir .
« Já , ég komst í mjög áhugaverðan skóla í fyrrahaust .
Ég var heppin því ég var búin að fá tölvupóst um að ég væri á biðlista en svo slapp ég inn vegna forfalla .
Þess vegna fór ég svo snögglega út í fyrra .
Ég gat ekki einu sinni verið við minningarathöfnina um Leif . »
« Áttu þessir vinir þínir einhverja óvini ? »
« Hvað meinarðu ? »
« Veistu um einhverja sem hefðu viljað gera þeim eitthvað illt ? »
« Nei . »
« Hvenær sástu Leif síðast ? »
« Við vorum öll þrjú á Spáni í ágúst en ég fór heim á undan þeim til að athuga með námsmöguleika um veturinn .
Ég hafði sótt um nokkra skóla og þurfti að fylgja því eftir .
Við sáumst ekkert þessar vikur áður en ég fór til New York .
Þessum kafla í lífi mínu var lokið og ég þurfti ekki frekar á þeim að halda .
Ég fékk samt samviskubit þegar Leifur hvarf . »
« En Jóhann ? »
« Hann kom til New York í fyrrahaust en við vorum lítið saman .
Hann varð auðvitað dálítið skrýtinn þegar ég kynnti hann fyrir kærustunni minni .
Ég hafði aldrei útskýrt hneigðir mínar fyrir þeim félögunum frekar en öðrum .
Ég var algjörlega inni í skápnum þessi ár . »
Birkir þagði nokkra stund og hugsaði .
Síðan sagði hann : « Mér skilst að Friðrik nágranni þinn hafi skipt sér af einkamálum þínum , kynhneigð , það er að segja . »
« Þessi sem var myrtur ? »
« Já . »
« Þurfum við að tala um það ? »
« Hann gerði þér ónæði , var það ekki ? »
« Jú , hann gerði það .
Hvað með það ? »
« Var það ekki óþægilegt ? »
Hún hristi höfuðið .
« Nei .
Það truflar mig ekki þótt fólk standi frammi á gangi og tuldri bænir .
Þetta pakk má hafa sínar skoðanir fyrir mér .
Ég þarf ekki þeirra samþykki til að lifa mínu lífi .
Það er miklu verra þegar fólk felur fordómana og þykist vera manni velviljað en kemur svo aftan að manni með einhver andstyggilegheit . »
« Hvað var það sem truflaði Friðrik ? »
« Rose , kærastan mín , var hjá mér í tvær vikur í sumar .
Ég kvaddi hana hérna úti á stéttinni þegar hún tók leigubíl út á flugvöll .
Við bara kysstumst að skilnaði .
Friðrik kom út með börnin um leið .
Hann tautaði einhver ónot en ég hugsaði ekkert um það fyrr en þessi skrýtni trúarleiðtogi þeirra birtist allt í einu á þröskuldinum hjá mér .
Það var ekkert erfitt að losna við hann en svo fór ég að heyra eitthvert muldur frammi á gangi .
Í fyrstu missti ég alveg einbeitinguna við vinnuna .
Það var slæmt því ég er orðin ansi tæp með öll verkefnin sem ég er búin að lofa að klára .
Svo vandist þetta . »
Birkir tók mynd af Ólafi Jónssyni út úr vasabókinni sinni og rétti Hjördísi .
« Þekkirðu þennan mann ? »
spurði hann .
Hún tók við myndinni og skoðaði hana vandlega .
« Mér finnst ég hafa séð þetta andlit .
Ég hef kannski séð hann í einhverju Íslendingapartýi í New York síðasta vetur .
Getur það verið ? »
« Kannski , » svaraði Birkir .
« En kannastu við þennan mann ? »
spurði hann og rétti Hjördísi mynd af Vilhjálmi Arasyni .
« Nei .
Kannski þekkir amma mín hann . »
Birkir þóttist ekki taka eftir íroníunni í röddinni .
« Hvaða menn eru þetta ? »
spurði hún .
« Þetta eru mennirnir sem hafa verið myrtir undanfarna daga .
Svo er það auðvitað Friðrik nágranni þinn . »
« Heldurðu að þetta tengist mér á einhvern hátt ? »
spurði Hjördís og virtist hissa .
« Ef árásirnar á Leif og Jóhann tengjast þessum morðum á einhvern hátt gæti það gert það .
Þá ert þú eina persónan sem hefur haft samskipti við tvo aðila málsins að því er við best vitum . »
« Árásin á Leif ?
Meinarðu að hann hafi verið myrtur ? »
« Hann varð fyrir skotárás .
Já . »
« Ó , ég vissi það ekki . »
Hjördís hikaði og setti höndina upp að hægri vanga .
« Mér var sagt að hann hefði framið sjálfsmorð , »
bætti hún við .
Birkir spurði : « Geturðu sagt mér hvað þú varst að gera snemma að morgni síðastliðins fimmtudags , föstudags og sunnudags ? »
« Af hverju ekki laugardagsmorgun ? »
« Þá var enginn myrtur . »
« Heldurðu virkilega að ég viti eitthvað um þessi morð ? »
« Við þurfum að útiloka alla sem á einhvern máta koma við þessa sögu . »
« Jæja , þá það .
Snemma að morgni segirðu .
Ég skrapp norður til mömmu og pabba á þriðjudaginn og kom til baka um miðjan dag á fimmtudaginn .
Á föstudaginn var ég örugglega sofandi hérna heima .
Ég vinn oftast fram eftir á kvöldin og vakna seint .
Á laugardagskvöldið fór ég út á lífið og gisti annarsstaðar .
Ég var þar fram að hádegi á sunnudag . »
« Hvar var það ? »
« Það vil ég ekki segja .
Ég hitti konu og var með henni .
Ég er svo sem ekkert hreykin af þessu hliðarspori en við Rose erum í frjálsu sambandi og það getur liðið langur tími á milli þess að við hittumst . »
Birkir hafði fylgst með myndasýningunni með öðru auganu og nú kom upp mynd sem fangaði alla athygli hans .
Ung kona , innan við tvítugt , hélt á Hjördísi ungri á baki sér .
Sítt dökkt slegið hár , glaðlegt brosandi andlit , skakkar framtennur .
« Hver er þetta ? »
spurði Birkir snöggt og benti á skjáinn .
Það var komin upp ný mynd þegar Hjördís leit til hliðar .
« Þessi ? »
spurði hún .
« Nei , næsta á undan . »
Hjördís sneri sér að tölvunni og stöðvaði sýninguna með skipun á lyklaborðinu .
Síðan fletti hún myndunum til baka .
« Þessi , » sagði Birkir .
« Þessi ? »
sagði Hjördís .
« Hún heitir Kolbrún .
Hún var au pair hjá okkur þegar ég var tíu eða ellefu ára . »
« Úr Dalasýslu ? »
spurði Birkir .
« Já . »
Hjördís brosti .
« Hún var dálítið mikið sveitó þegar hún kom út . »
« Hefurðu hitt hana síðan ? »
« Já , núna nýlega .
Hún vinnur í fiskbúð sem ég fer stundum í .
Þau eru með mjög góða ódýra tilbúna fiskrétti sem þarf bara að hita upp í ofni eða micro wave .
Ég kom þangað fyrst í sumar og ég þekkti hana strax .
Og hún þekkti mig . »
« Hafið þið verið í einhverju sambandi síðan ? »
« Nei .
Við tölum stundum saman í búðinni ef það er lítið að gera .
Hún er búin að segja mér hvernig lífið hefur leikið hana frá því að hún var heima hjá mér .
Af hverju ertu að spyrja um hana ? »
« Við rákumst á hana í þessari lögreglurannsókn . »
« Í hvaða samhengi ? »
« Eitt fórnarlambið var skotið við bæinn þar sem faðir hennar býr . »
« Ó.
Ég vissi það ekki .
Aumingja hún . »
« Þið hafið sem sagt ekki haft önnur samskipti ? »
« Neibb . »
Birkir var ekki sannfærður um að hún væri að segja satt .
15:45 Gunnar , Magnús og Dóra sátu yfir tölvunni þegar Birkir kom á lögreglustöðina .
Gunnar var með síma við eyrað .
« Það kemur ekkert út úr þessu , » sagði hann .
« Út úr hverju ? »
spurði Birkir .
« Okkur vantar svarið við síðustu spurningu , » svaraði Gunnar .
« Tíminn er að renna út og aðstoðarmenn Emils hafa enn ekki fundið lausnina . »
« Hver er spurningin ? »
Dóra las af tölvuskjánum : « Í hvaða ljóði eru þessi orð ?
Í dimmu djúpi eru grimm dauða ... »
Gunnar sagði : « Tölvuleit finnur þetta ekki og aðstoðarmennirnir ekki heldur . »
« Má ég sjá þetta betur , » sagði Birkir og beygði sig yfir tölvuskjáinn .
Dóra benti á textann .
« Það er eitthvað verið að rugla okkur , » sagði Birkir .
« Það vantar endann á síðasta orðið , sýnist mér .
Þetta á að vera samsett nafnorð . »
« Tákna punktarnir þrír þá hluta orðsins ? »
spurði Gunnar .
« Já .
Steggurinn er að fela fyrir okkur lausnina .
Hann vill ekki að við finnum þetta með leit á netinu . »
« Honum hefur tekist það .
Við erum búin að prófa allt . »
Það var þögn litla stund á meðan Birkir rýndi í textann .
Síðan sagði hann : « Prófaðu að slá inn í leit í þessari röð ; grimm eru í djúpi dimmu . »
Dóra gerði eins og hann sagði .
Á skjánum birtist : « Grimm eru í djúpi dimmu dauðaorg . »
Texti fylgdi .
Dóra las : « Ljóðmæli Jónasar Hallgrímssonar , Víti . »
« Dauðaorg .
Hvernig fórstu eiginlega að þessu ? »
spurði Gunnar .
« Þetta er eitt af ljóðunum sem Hinrik gamli fóstri minn kenndi mér þegar hann var að koma íslenskunni í lag hjá mér .
Ég kannaðist við orðin , » svaraði Birkir .
Gunnar leit á klukkuna .
« Það eru tíu mínútur eftir af tímanum . »
Birkir sagði : « Andskotans Steggurinn er að leika sér að okkur .
Með þessum fíflaskap fer stór hluti af kröftum okkar í að leysa bjánalegar gátur í staðinn fyrir að leita að honum . »
« Hvað eigum við að gera ? »
spurði Magnús .
« Hætta að svara ? »
Birkir yppti öxlum .
« Hann fær örugglega leiða á þessu að lokum og þá veit enginn hvað hann gerir næst . »
Dóra sló svarið inn í tölvupóst .
« Víti eftir Jónas Hallgrímsson . »
Síðan smellti hún á send .
Það leið nokkur stund en svo kom svarið : « Hjálpi mér allir heilagir .
Þið eruð snillingar .
Ég dáist að ykkur . »
Þau biðu öll eftir framhaldinu starandi á skjáinn .
« Við leikum þetta alveg með honum .
Stöndum hér eins og þorskar , » sagði Birkir .
« Hvað liggur fyrir næst ? »
spurði hann Magnús .
« Næst ? »
Magnús leit á lista á klemmuspjaldi sem hann hélt á .
« Það vantaði listann yfir vini Leifs og Jóhanns .
Þú ætlaðir að útvega hann . »
« Hér kemur eitthvað , » sagði Dóra .
Hún opnaði póstinn og allir rýndu á skjáinn .
« Fimmta spurning : Í einni bóka sinna notaði glæpasagnahöfundurinn Ed McBain í fléttuna leikrit eftir Eugene O ' Neill sem heitir The Long Voyage Home .
Hvaða bók er það ?
Þrjár klukkustundir . »
Dóra sló « Ed McBain » inn í leit og vefsíða kom upp .
« Höfundarnafn Evan Hunter , » las Gunnar .
« Hafið þið lesið eitthvað eftir hann ? »
« Já , » sagði Birkir .
« Þetta eru fínar glæpasögur . »
Magnús kinkaði kolli .
« Ég þekki þær líka . »
Dóra leitaði áfram .
Hún fékk fram lista yfir allar bækur McBains og taldi .
« Þetta eru að minnsta kosti fimmtíu bækur í þessum 87th Precinct-flokki .
Hvernig eigum við að geta svarað þessu ? »
Gunnar var kominn í símann aftur .
« Emil .
Heyrðu mig .
Ég er með enn eina þraut , » sagði hann þegar hann hafði náð sambandi .
17:00 Birkir hringdi í farsíma Jóhanns Markússonar og hann svaraði strax .
« Mig vantar listann yfir nöfn vina ykkar Leifs , » sagði Birkir .
Jóhann svaraði : « Ég var í ræktinni en verð kominn heim eftir tíu mínútur .
Þú getur hitt mig þar .
Ég krotaði þessi nöfn á blað í morgun .
Miðinn liggur tilbúinn á eldhúsborðinu . »
Samtalinu lauk með því að Jóhann gaf Birki upp heimilisfang sitt og kvaddi .
Jóhann bjó í fjölbýlishúsi í neðra Breiðholti og Birkir varð fyrri til að aka inn á bílastæðið .
Hann beið í nokkrar mínútur en síðan renndi sportlegur svartur BMW í stæðið við hliðina á honum .
« Þetta er flottur bíll , » sagði Birkir þegar Jóhann steig út .
« Hann er miklu eldri en hann lítur út fyrir að vera .
Ég keypti hann í vor , » svaraði Jóhann um leið og hann læsti bílnum með fjarstýringunni .
« Honum hefur verið haldið mjög vel við en ég held að ég fari að selja hann aftur .
Ég vil frekar vera á jeppa í vetur . »
Þeir gengu saman inn í húsið .
Jóhann sagði : « Við verðum víst að vera fljótir .
Ég þarf að fara í vinnuna .
Ég er ennþá á næturvakt . »
Jóhann opnaði dyrnar inn í íbúð á annarri hæð .
Það var slæmt loft þarna inni , einkennileg lykt og heitt .
« Leigjandinn sem var hérna á undan mér var með illa vanda ketti á heimilinu .
Það hefur enn ekki tekist að ná lyktinni úr teppunum , » sagði Jóhann og opnaði dyrnar út á svalirnar .
Birkir leit í kringum sig .
Húsgögnin voru ósamstæð og illa farin .
Áklæðið á sófanum var rifið og stór brunablettur á sófaborðinu .
Tvær haglabyssur héngu á nöglum uppi á vegg og á gólfinu voru þrír opnir bókakassar .
Nokkrar stórar innrammaðar myndir af Leifi og Jóhanni stóðu á gólfinu uppi við vegginn .
Á myndunum voru þeir í klettaklifri , í leik á baðströnd , á skíðum eða að skjóta af byssum .
Jóhann sagði : « Þetta er ekki framtíðarheimili .
Ég leigði þessa íbúð með húsgögnum og ætla ekki að vera hérna lengi . »
Hann benti á myndirnar .
« Hjördís tók þessar myndir .
Hún er fínn ljósmyndari .
Mér finnst þær rosalega skemmtilegar og lét þess vegna stækka þær og rammaði þær inn .
Ég er að pæla í því hvort það taki því að hengja þær upp hérna . »
Birkir kíkti í einn bókakassann og skoðaði efstu bókina .
« Ed McBain .
Hefurðu gaman af glæpasögum ? »
spurði hann .
« Já , sumum .
Ég á næstum allar McBain-bækurnar .
Þessar um Precinct 87 .
Það eru meira en 40 í kassanum , held ég . »
« Af hverju ertu svona hrifinn af þessum höfundi ? »
« Mér finnst gaman að pæla í góðum löggusögum .
Maður lærir líka mikið í ensku við að lesa þetta .
Svo er ég jafnvel að spá í að sækja um í lögreglunni . »
« Heldurðu raunverulega að þú lærir eitthvað af þessum bókum ? »
« Já , ég held það .
McBain vissi alveg hvað hann var að skrifa um .
Annars veit ég ekki hvort þið viljið taka mig í lögregluna útaf auganu . »
« Þú yrðir kannski ekki sá lakasti í liðinu , » sagði Birkir .
Síðan hugsaði hann sig um í nokkra stund áður en hann sagði : « Geturðu svarað fyrir mig spurningu ?
Í einni bókinni notaði McBain leikrit Eugenes O ' Neills sem heitir The Long Voyage Home .
Veistu hvaða bók það er ? »
Jóhann virtist undrandi .
« Af hverju spyrðu ? »
« Ég heyrði talað um þetta nýlega . »
« Þetta er mjög auðveld spurning , » sagði Jóhann .
« Það er í bókinni Ten Plus One .
Hún kom fyrst út árið 1963 . »
« Af hverju er þetta auðveld spurning ? »
« Þetta er eina bók McBains sem hefur komið út á íslensku .
Þýðingin heitir Leyniskyttan .
Ein af mínum uppáhaldsbókum . »
« Af hverju ? »
« Ég fann villu í henni .
Mér finnst það skemmtilegast þegar ég er að lesa .
Að finna villur . »
« Hvernig villu fannstu ? »
« Á einum stað er morðingjanum boðið að fara út og reykja en hann segist ekki reykja .
Nokkrum blaðsíðum aftar fær hann sér hins vegar sígarettu .
Það eru margir að leita að svona villum í skáldsögum .
Nokkrir hafa sett upp vefsíður með svona villulýsingum .
Stephen King er duglegur að gera villur . »
« Um hvað er þessi McBain-bók ? »
« Ten Plus One er um raðmorðingja sem drepur flesta sem tóku einu sinni þátt í sýningu á þessu leikriti .
Heimleiðin langa heitir leikritið á íslensku , minnir mig .
Það er þannig sem leikritið kemur við sögu .
Hvað töluðum við um ?
Ég veit það eiginlega ekki , man það ekki , ég varð eitthvað svo glaður yfir þessu öllu , og gæskunni sem Gissur kaus að sýna mér , lét hann mest um að tala , brosti þegar á þurfti að halda ; gjóaði stundum augum á okkar menn sem sátu frammi við dyr og voru lotningarfullir ; það er undarlegt að þurfa að hitta svarinn óvin til að mæta loks virðingu af því tagi sem sæmandi má kallast .
Og af hverju var hann svarinn óvinur ?
Ég hafði varla hitt þennan mann áður , bara séð hann tvisvar-þrisvar í svip , á þingstaðnum fyrir sunnan .
Og sat svo með honum og fann að það var auðvelt að láta sér líka vel við hann , að vera sammála honum , enda vorum við sammála um flest .
Líka það að kannski væri best að ég flytti burt héðan úr héraðinu ; það er auðvelt fyrir mig , við getum alltaf sest að í Eyjafirðinum , hérna handan fjallgarðsins , á einhverju stórbýlinu þar - þar er okkar bakland , sem tilheyrum Sturlungaflokknum .
Gissur sagði og brosti að það væri varla pláss fyrir tvo höfðingja hér í Skagafirðinum .
Tvo höfðingja .
Það þurfti þennan úthrópaða óvin til að skilja að ég væri höfðingi .
Og hann var meira að segja svo lítillátur að nefna okkur tvo , mig og hann , í sömu andrá ; segja næstum berum orðum að við værum samskonar höfðingjar , og varla rými fyrir okkur báða í einni sveit .
Og ég lýsti mig sammála því .
Roðnaði næstum er ég sá að nokkrir úr hópi undirmannanna frammi við dyr kinkuðu kolli , eins og þeir væru samþykkir þessu mati .
Bauðst þá til að selja honum lönd okkar hér í Skagafirðinum , og við handsöluðum það að hætti stórmenna .
Það þarf ekki nema eitt handtak , þegar heiðursmenn eiga í hlut .
* * * Hún Þuríður gat ekki tekið þessum tíðindum .
Ég sagði henni að það væri niðurstaða mín að best væri að við flyttum í Eyjafjörðinn .
Og var að vona að hún myndi virða mig þeirrar ákvörðunar .
Fylgja sínum manni .
Og skilja jafnvel að ég er að hugsa um hennar hag ; hún er búin að þjást af heimþrá alveg frá því fyrst við fórum af hennar heimaslóðum .
En hún var ekkert nema þóttinn .
Fór inn og læsti að sér .
Ég sá hana ekkert þá nótt og hef varla togað upp úr henni orð í allan dag .
Ég bankaði á dyrnar hjá henni , var mjög niðurdreginn þá , spurði oft : « Geturðu ekki samglaðst með mér þegar aðrir höfðingjar sýna mér virðingu ?
Ekki gerir þú það !
Eða mamma þín ! »
Maður segir svona , það var nótt , ég áttaði mig ekki á að kannski heyrðu til mín aðrir á bænum .
Móðir hennar , sem var í heimsókn hjá okkur einu sinni sem oftar , tautaði svo ég heyrði að Gissur væri banamaður föður Þuríðar , og ég var auðvitað ekkert búinn að gleyma því , þótt það sé manni kannski ekki efst í huga alla daga hver vó hvern fyrir tveimur áratugum , enda nóg til að æra óstöðugan að rifja upp öll vígaferli okkar blóðugu aldar .
Þetta er fallega orðað hjá mér .
Okkar blóðugu aldar .
Kannski nota ég það meira , gerist boðberi friðar .
Eins og Jesús frelsari vor .
Ekki njóta aðrir meiri virðingar en hann .
Kannski fer ég að setja saman bækur eins og Snorri Sturluson og Sturla Þórðarson kváðu hafa gert , sögur og skáldskap með skynsamlegu viti ; ég gæti það , ég get allt .
Þegar svörtu hundarnir eru ekki að sækja á mig .
Jú komi þeir bara ; komi þeir bara !
Þar munu þeir hitta fyrir sjálfan Eyjólf ofsa .
Hahahaha !
Gróa Álfsdóttir Fyrsta hugsunin sem hvarflaði að mér er Gissur sagði , eins og hann væri að tilkynna einhvern hversdagslegan hlut , að hann væri að hugsa um að flytjast búferlum í Skagafjörð var sú að það yrði hann að eiga við sjálfan sig og sína samvisku ; ég myndi ekki fylgja með eins og farangur eða húsbúnaður í þann leiðangur .
Og satt best að segja þá nefndi Gissur í fyrstunni ekkert um hvort hann reiknaði með mér í þeirri framtíð sem hann hygðist eyða þar norðan fjalla .
En brátt kom á daginn , er hann fór nánar að útskýra sín áform , að hann gekk út frá því sem vísu að eitt myndi yfir okkur bæði ganga , eins og tíðkast með hjón , og þótt mér hafi í fyrstunni verið þvert um geð að rífa mig upp og setjast að á framandi slóðum og innan um ókunnugt og jafnvel fjandsamlegt fólk , þá var jafnframt eitthvað í þessum áformum sem blés mér aðkenningu af gleði í brjóst , eða heitir það kannski bjartsýni ?
Er við Gissur á sínum tíma tókum að hittast var hann enn í hjónabandi með Ingibjörgu heitinni , dóttur Snorra Sturlusonar , sem hann var látinn kvænast þegar hann var fimmtán ára , og því meinbugir á okkar sambandi og flestir sem stóðu mér nærri vöruðu mig við því að gerast höfðingjafrilla og fara að eignast börn í lausaleik .
Svo fóru synir okkar að skila sér í heiminn og ekki stóð annað til en að ég yrði kona Gissurar strax og hann yrði laus úr því sem hann hafði áður bundist .
En svo hófst ófriðurinn mikli , fyrst er hann lét narrast af Sturlu Sighvatssyni við Apavatn og mátti heppinn heita að fá að halda lífi og átti að fara úr landi - án þess ég fengi hann einu sinni kvatt .
Upp úr því var liðssafnaður upp á líf og dauða og bardaginn hroðalegi við Örlygsstaði og þaðan í frá mátti hann varla um frjálst höfuð strjúka og ég vissi aldrei hversu langt myndi líða að næstu stórorrustum eða hvenær hann yrði kvaddur úr landi með konungsboði , og heldur ekki þegar hann fór hvort hann yrði aðeins veturlangt í burtu , eða kannski tvo eða þrjá , að ekki sé talað um árin sex frá því honum var síðast stefnt utan þar til ég fékk að sjá hann næst .
Fyrir vikið runnu út í sandinn allir mínir draumar um að fá að lifa í friði með mínum manni og mínum börnum .
Og vonir brustu um að geta séð fjölskylduna eflast og dafna og ekki fékk ég að hlú að heimili fyrir mitt fólk , því að það er varla hægt að segja að ég hafi eignast neitt heimili ; við höfum verið hér og þar um Árnesþing eftir því hvernig vindar hafa blásið í innanlandsófriðnum og allri þeirri blóðugu refskák - á ágætum búum reyndar og við efni næg og rausn , en enga staðfestu og ekkert sem heitir sálarró .
Gat þó tæpast kvartað eða barmað mér yfir því við minn mann því mest mæddi sú áþján auðvitað á honum sjálfum .
En nú er hann kominn heim .
Breyttur maður .
Og nú ætlar hann að efna til friðar í landinu , og allt í einu sló það mig að þetta bú sem hann hygðist reisa í Skagafirðinum væri kannski það heimili okkar sem mig hafði svo lengi dreymt um að fá að eignast .
Fólk má kalla það hégómlegt , en það er eitthvað sem mér finnst gott og gleðilegt við þá hugmynd að fá að reisa mitt eigið heimili , á stað til framtíðar , með mínum manni og fyrir mína drengi og alla afkomendur ; Gissur talar um að reisa stór hús því að hann mun gerast héraðshöfðingi í ríki Skagfirðinga og setja mig yfir allt laust og fast innanstokks og utan .
Og þar eigum við að geta fengið að lifa í ró og spekt , án sífelldrar hættu eða ógnar ; lifað í friði með vinum okkar og meira að segja óvinum , því að þeir verða ekki óvinir lengur ; Hallur sonur okkar mun fá að konu dóttur Sturlu Þórðarsonar sem á síðustu jólum stefndi hingað með herfylki til að gera út af við Gissur og kannski brenna ofan af okkur bæinn , og ekkert nema forsjón Guðs og leysingar með vatnavöxtum hindruðu hans för ; nú er það allt gleymt og þeir þessir fornu fjendur munu tengjast með mægðum og slíðra sín sverð .
Ég hef komið í Skagafjörð , eftir á að hyggja ; við sóttum nokkrar veislur að Flugumýri á meðan Kolbeinn ungi var á dögum og hélt þar bú , og því er ekki að neita að þar er vítt land og fagurt .
Og þar gæti ég vel hugsað mér að búa .
Svona læt ég stundum hugann hvarfla á nóttum , á meðan Gissur sefur ; værar en ég hef lengi vitað hann geta sofið .
En svo þegar dagur rís þá er eitthvað sem segir mér að það sé ekki ástæða til að vera of grandalaus .
Auðvitað kennir reynslan að maður veit í rauninni aldrei neitt , og kannski því minna sem vegurinn framundan virðist greiðari og auðsærri .
Og að það borgar sig að kunna að standa á jörðinni áður en maður fer að reyna að handleika himnana .
En það breytir ekki því að ég hef margt fyrir stafni og til ýmislegs að hlakka .
Ísleifur sonur minn - þetta segja mér reyndar aðrir en hann sjálfur - mun eiga barn í vændum með ágætri stúlku hér í sveitinni .
Og víst er um það að Hallur ætlar að kvænast Ingibjörgu Sturludóttur nú í haust , og að ég mun hafa ærinn góðan starfa að undirbúa allt sem tengist þeirri athöfn og þeim tímamótum , í félagi við minn mann og allt það góða fólk sem blessunarlega fylgir okkur , hvar sem við erum og hvert sem við flytjum .
Þorsteinn Hjálmsson Ég ætla ekkert að reyna að neita því en mig hefur dreymt um að fá að kallast friðflytjandi .
Og á þeirri skálmöld og skeggöld sem ríkt hefur um mína daga eru fáir menn , að ég hygg , með mikilvægara hlutverk í sínu lífi en einmitt þetta : að vera mannasættir , að fá menn til að láta af eilífum stormi og styrjöld .
Jú , vissulega er það svo að þetta hlutverk er ekki alltaf þakklátt eða vísastur vegur til að afla mönnum skjalls eða aðdáunar .
Vissulega hefur ekki allt heppnast mér í þeim efnum .
Og raunar orðið mér til mikilla vonbrigða , að ég segi ekki hreinnar og djúprar skapraunar .
Það var erfið reynsla að taka að sér að fylgja einum þeirra Dufgussona - Björn drumbur minnir mig að það hafi verið - á fund Kolbeins unga á sínum tíma er þeir höfðu brugðist sínum griðaheitum um að fara úr landi eftir Örlygsstaðabardaga , en með reyndar þær málsbætur að hafa orðið afturreka , og til að afstýra manndrápum og stórslysum fylgdi ég þeirra fulltrúa áleiðis yfir heiðar með stefnu á Skagafjörðinn til að leiða þá saman til friðmæla , en svo brást Drumburinn mér á síðustu stundu með því að snúa við eftir að við höfðum mætt sendimanni er sagði okkur hingaðkomu Þórðar kakala ; upp úr þessum atburðum hafði ég fátt nema skammir og tortryggni úr öllum áttum .
Seinna , er allt stefndi í blóðuga stórorrustu , tók ég að mér með semingi að bera sáttaboð frá Kolbeini unga til Þórðar kakala , hjartahreint og göfugt sáttatilboð að ég hugði - þetta var fáeinum misserum fyrir Flóabardaga - og það var ekki af fúsum hug sem ég réðst í þetta verkefni enda fráleitt hættulaust , hvorki fyrir líf mitt né mannorð , að leggja upp í langferð frá heimili mínu norður í Vesturhópi og í Dalina þar sem Þórður hafði viðað að sér ógrynni vígsterkra og grimmlyndra manna og bjóst til árásar norður í land .
En ég gerði þetta , án þess að skeyta um eigið líf eða limi , vegna þess að friðar- og kærleiksboðskapurinn er mér í hjarta runninn , hann lifir eins og logi á kertisskari getur lifað í kaldri vistarveru á dimmri nótt , og án þess ég sé að líkja mér við Jesúm Krist frelsara vorn þá get ég með stolti sagt að hans eftirdæmi sem friðflytjandi er mér ljúft að fylgja .
Því ég vildi að landslýður , já helst allur heimurinn , ætti eftir að þekkja mig sem manninn frá Breiðabólstað í Vesturhópi , Þorstein Hjálmsson sem loks kom á sáttum í mínu stríðshrjáða landi .
Þessi tilraun mín til að bera sáttaorð milli Kakalans og Kolbeins unga rann að vísu hrapallega út í sandinn , en sökin var fráleitt mín í því efni - það var einfaldlega logið að mér undir fjögur augu , ég var látinn bera á milli aðila orð sem menn svo neituðu þverlega að hafa nokkurntíma mælt , og því fór sem fór - ég var gerður að athlægi svo að það lá við að ég hrektist af búi mínu og eignum , vinir og nágrannar fyrirlitu mig og spottuðu lengi á eftir og sneru við mér baki ; við lá að konan mín og börnin gerðu slíkt hið sama .
Það eitt mátti ég hugga mig við að boðendur hins sanna og fagra hafa jafnan mátt sæta ofsóknum ; af Jóhannesi baptista var höfuðið skorið , glyðrum til skemmtunar ; Símoni Pétri postula var tyllt upp á krúsifix , með hausinn niður .
Ég er með öðrum orðum að segja að það var ekki af engu sem ég lét um langa hríð af öllum tilburðum til að bera út kærleiksorð og griða á milli manna , en trúi mér hamingjan að ekkert þráði ég fremur en að fá að gera það .
Og sá fær happ sem hamingjan ann .
Gissur Þorvaldsson og Sturla Þórðarson báðu mig nú á dögunum , einum munni , um að vera meðalgöngumaður um brúðkaup þeirra barna , Halls og Ingibjargar .
Og ég bauð að sjálfsögðu um hæl að athöfnin yrði hér heima , á Breiðabólstaðnum ; látlaus athöfn að allra ósk en fögur - það var ákveðið að sjálf brúðkaupsveislan færi ekki fram fyrr en síðar og þá að Flugumýri með miklu fjölmenni - brúðkaupsveisla og sátta .
Að athöfninni hér á Breiðabólstað kom að sunnan Gissur með sonu sína þrjá og eiginkonuna Gróu sem stafar af sér geislum þokka og elskusemi , og Sturla kom með dóttur sína barnunga og eiginkonu , þann mikla skörung af Staðarhólsættinni , Helgu Þórðardóttur , og svo voru nokkrir vildarvinir að auki , eins og Hrafn Oddsson úr Sturlungaflokknum , fjandmaður Gissurar til langs tíma eins og lýðum er kunnugt , en þó fór svo að lokum hér heima á Breiðabólstað eftir að ég hafði haldið þeim öllum sáttaveislu með óskum um nýja tíð í landi voru að allir kvöddust með djúpri og einlægri blíðu og kærleiksorðum ; ákveðið var að í væntanlegri brúðkaupsveislu myndi Hrafn koma sem boðsmaður þeirra beggja , Sturlu og Gissurar , en það er heiður af því tagi sem fáum hlotnast ; þeir Gissur og Sturla og þeirra konur voru síðan lengi að faðmast og mynnast hér á hlaðinu er allir kvöddust ; það er sjón og upplifun sem fáir hugðu að þeim myndi gefast , og svo hélt hver til síns heima ; Hallur fylgdi sinni nýbökuðu brúði vestur að Staðarhóli til að vera þar boðsmaður sinna nýorðnu tengdaforeldra um viku skeið , og ég fann hvernig náttúran öll drúpti höfði af lotningu er ég horfði á eftir þeim öllum héðan af hlaðinu .
Og af lítillæti hjartans þakka ég Guði almáttugum fyrir að haga málum þannig að leyfa mér að vera gerandi og höfundur þessa alls .
Úr Hegranesannál 1253 Að Flugumýri fluttist að öndverðu sumri Gissur Þorvaldsson af ætt Haukdæla í Árnesþingi .
Er ætlað að hann muni tekinn verða til foringja hér um slóðir þar sem synir Brands hins sáluga Kolbeinssonar - Kaldaljóss - er Þórður kakali og þeir Sturlungar felldu á Haugsnesfundi , eru vart af barnsaldri .
Miklar framkvæmdir á Flugumýri með stórum húsasmíðum og ætla menn Gissur vænan til héraðshöfðingja og rausnar eins og löngum hefur verið kynsælt með þeim Haukdælum og Oddaverjum sunnan fjalla .
Ýmislegt bar til síðsumars er sumir ætla fyrirboða um annað meira .
Stór hróp glumdu úr austurfjöllum og heyrðust allt framan frá Miklabæ og út á Hólastað og víða um Hegranes .
Sumir segja að það hafi heyrst þrim sinnum en aðrir tvívegis , en öllum ber saman um að slík hróp heyrist ekki úr mannsbörkum eða dýra .
Á Flugumýri og á fáeinum bæjum í kring kom upp mikil og torkennileg sótt .
Lagðist fólk og rann margt í ómegin með martröðum og sárri kveinan - sótti mjög á fólk dauðabeygur segja sumir ; á Flugumýri voru um hríð allir rúmfastir nema hjónin Gissur og Gróa og ein eða tvær griðkonur er fylgdu þeim að sunnan ; varð þar um tveggja vikna skeið verkafátt á staðnum og fór Gissur bóndi á næstu bæi eftir mönnum til að sinna heyverkum og búsmala .
Varð þó torsótt til mannafla vegna hræðslu fólks við þá illu pest er heimafólk þjakaði .
En á endanum upprisu flestir nema tvö afgömul vinnuhjú er voru jarðsungin þar í staðarkirkjunni einu tungli fyrir veturnætur .
Sólmundur bóndi Í Djúpadal Hingað kom á dögunum maður frá Flugumýri sem ég hef lengi þekkt , hálfgerður drengstauli en þó furðu drýldinn yfir einhverju , líklega því að vera alinn upp á stórbýlinu og höfuðbólinu fræga - þótt hann sé reyndar kominn út af húskörlum og griðkonum þar á staðnum .
Og eigi svosem ekkert með að vera allur á lofti andspænis mér ; ég er auðvitað enginn höfðingi en samt sjálfum mér nægur og hef aldrei þurft að sækja neitt til höfðingjanna að fyrra bragði , þvert á móti ; þeir hafa leitað til mín og minna með afleiðingum sem ég kýs helst að muna ekki ...
Drengstaulinn sagðist kominn í umboði nýja húsbóndans þar á staðnum , Gissurar Þorvaldssonar , með það erindi að Sunnlendingurinn vildi kaupa af mér hest , folann þann fræga sem ég ætti í mínum hesthögum .
Ég sagðist ekkert vita um hvaða hest væri verið að spyrja , var snúinn upp á mig og þver , og með það snautaði hlaupastrákurinn aftur heim að Flugumýri .
Ég veit svosem alveg við hvaða fola var átt , ég hef leyft mér að kalla hann Sleipni ; annað eins gæðingsefni þykir varla hafa runnið upp hér í Skagafirði í manna minnum .
Og ekki skortir reyndar á að hann sé undan góðhestum kominn ; hryssan sem kastaði honum fyrir fimm vetrum er meira að segja sögð komin út af því fræga landnámshrossi Flugu , sem Flugumýrarbærinn er vel að merkja heitinn eftir .
Þetta er fagurlega byggður foli , viljugur og hraustur og með sérlega hentugt geðslag eins og fannst nú í sumar er ég tamdi hann til fulls .
Okkur fór að líka hvorum við annan og sú hugsun var fjarri mér að láta hann af hendi , jafnvel þótt voldugasti maður landsins væri að ásælast hann .
En það er með höfðingjana að maður snýr þá ekki svo auðveldlega af sér ef þeir hafa bitið eitthvað í sig , og næsta dag birtist Gissur sjálfur , við þriðja mann , og hóf upp hið sama erindi .
Og með því að það getur kostað margskonar vanda að gera nágranna sér andsnúna , sér í lagi séu það stórhöfðingjar , eins og mér sjálfum er kunnugt sem neitaði eitt sinn Kolbeini unga um bón svo að kostaði átroðning og ýfingar frá Flugumýri lengi á eftir ; og þar sem Gissur nefndi að auki afar laglega borgun fyrir hestinn þá tókust með okkur kaup og Gissur hafði folann til reiðar þennan stutta spöl heim að hinum nýju heimkynnum sínum er við kvöddumst .
Ég heyri að sumum af mínum nágrönnum finnst spennandi að hafa fengið þennan fræga höfðingja í sveitina ; Hólmsteinn nágranni minn á Ökrum kom hér er hann frétti af heimsókn Gissurar og var allur á lofti , vildi vita hvernig mér hefði litist á manninn , en ég gaf ekkert út á það .
Eyddi talinu .
Ég get reyndar ekki sagt að Gissur hafi boðið af sér vondan þokka .
Öðru nær reyndar , hann kom fram af kurteisi og virtist laus við þann guss og spennu sem maður finnur oft í fari höfðingjanna .
Gissur var hinn rólegasti , og reyndar hef ég heyrt nú undanfarnar vikur talað um hann sem mann sátta - einhverntíma var annað uppi á teningnum - hann kvað vera að undirbúa brúðkaupsveislu fyrir son sinn og dóttur eins af leiðtogum Sturlunganna segja mér menn , og kannski merkir það að betri tíð sé í vændum fyrir okkur búandkarlana í héraðinu ; okkur sem mátt höfum búa lengi við ófrið og yfirgang .
En ég vona að mér fyrirgefist þótt ég segi að ég sé ekki auðtrúa á friðarhorfur , að höfðingjarnir slíðri skyndilega vopnin og allt falli í ljúfa löð .
Ég hef ekkert fyrir mér í þessu , annað en bitra reynslu , en þó mætti öllum vera ljóst að Gissur væri ekki að flytja hingað nema af því það þjónaði stöðu hans í refskák stórmennanna .
Sem ég trúi tæpast að sé útkljáð eða tefld til enda .
Það hefur svosem áður átt að gera út um styrjaldirnar í einu snöggu vetfangi .
Ég man þá tíð þegar Kolbeinn ungi hélt af stað um sjóveg til Vestfjarða að binda enda á skærur og hernað Þórðar kakala á sínum tíma .
Í eitt skipti fyrir öll !
Skip Kolbeins fóru í vesturvíking til að stemma stigu við skæruhernaði og liðssafnaði Sturlunganna þar á fjörðunum .
Menn reiknuðu með að það gæti tekið marga daga eða jafnvel vikur en þó aðeins farið á einn veg ; Kolbeinn sigldi af stað með slíkt ofurefli liðs og vopna og á stærri og meiri skipum en menn hafa áður safnað saman hérlendis í manna minnum ; það voru stór skip og skjölduð á bæði borð sem lögðu upp til hernaðar .
Ég var ekki þar en ég veit að eiginkonur með börn í fangi stóðu sumar stoltar og horfðu á og veifuðu með er hinn ósigrandi og glæsti floti lét frá landi í Skagafirðinum .
En tveimur dögum síðar spurðist út um sveitir að skip væru komin að landi ; tvö hefðu verið dregin upp í Kolkuósinn , nær drekkhlaðin dauðum mönnum .
Og ríflega áttatíu limlestum líkum var svo skipað á land , einu af öðru ; sum voru óþekkjanleg og sömu konur og börn veinandi í kring ; er þetta minn maður ? !
Ríflega áttatíu , grýttir í hel , flestir með brotið höfuð ; feður , synir , eiginmenn ; skagfirskir búandkallar , menn eins og ég sjálfur .
Og svo sá maður til fjölskyldnanna reiðandi heim hverja sinn dauðan húsbónda , son , bróður ; hvern á sinn bæ eða í sinn heimagrafreit , út af einhverju sem enginn skildi almennilega .
Og foringinn sjálfur , Kolbeinn ungi , sú höfuðkempa til sinna vopna , orðinn úrvinda og úrkula vonar og það fyllti okkur almenning enn meiri ótta ; hver yrði nú til að verja oss gegn hinum illu stigamönnum sem þeir höfðu farið til að uppræta á Vestfjörðum ?
Á ósigrandi og sigurvissum flota sem komst lítið lengra en í miðjan Húnaflóann þar sem var murkað úr þeim lífið með steinkasti frá smábændum og útróðramönnum á heyferjum og slorugum fiskiskútum .
Grýttir í hel .
Með þungum sæbörðum hnullungum .
Margir voru svo illa leiknir að þeir voru óþekkjanlegir .
Og þurfti rannsak á alblóðugum líkunum til þess að þeir mættu kennast .
Og svo dó Kolbeinn og Brandur Kolbeinsson tók við og þá átti að heita að friður væri kominn á við Sturlungana sem sátu í Eyjafirðinum , en sá friður entist ekki nema veturinn og þá voru Sturlungarnir komnir með ógrynni liðs og enn þessi Þórður kakali í fararbroddi og endaði með blóðbaðinu mikla við Haugsnes hér rétt handan við Dalsána ; yfir hundrað manns lágu í valnum og víða á bæjum þar sem konur höfðu nýverið misst bændur sína þurftu þær nú að taka við sonum til greftrunar , og eftir Haugsnesbardagann sem færði Skagfirðingunum annan ósigur var fólk svo uppgefið að menn fengust varla til að hreinsa upp valköstinn ; fætur og höfuð höfðu dreifst eins og hráviði og voru börnum og hröfnum að leik .
Nokkrir hafa sagt mér að mannshöfuð hafi verið notuð í knattleikum .
Ég var ekki með í því , en veit þó að það var ekki höfuðið af Þormari heitnum bróður mínum því að hann jarðsetti ég sjálfur eftir Haugsnesfundinn , og hann hvílir síðan óbættur hér í grafreit fjölskyldunnar ofan við bæinn ; það mikla mannsefni .
Kolbeinn Grön Dufgusson Þegar Björn kægill , hálfbróðir okkar Dufgussona og snilldardrengur , var drepinn , þá dó hann hlæjandi .
Fyrir því hef ég vitni , mjög ábyggilega menn .
Er menn Kolbeins unga gerðu hleypiför vestur í Dali skömmu fyrir Flóabardaga þá náðu þeir , að því er maður úr flokki þeirra orðaði það , « aðeins einum manni sem mannsmót var að » og það var Kægil-Björn bróðir okkar .
Og er þeir tilkynntu honum að hann skyldi höggvinn , þá hló hann , og hann hló líka í sjálfri aftökunni , undir höggum sem á honum dundu , og allt til þess síðasta .
Svona falla sannar hetjur .
Hann var á banastundinni og sem jafnan fyrr okkur bræðrunum til sóma .
Og eflaust hló hann líka vegna þess hve sannfærður hann var um að banamenn hans myndu senn hafa verra af - okkur bræðrunum yrði að mæta .
En !
Þessa höfum við í rauninni aldrei hefnt .
Eða ég lít ekki svo á .
Og hvenær sem er skal ég vera með í því .
Ef einhver er tilbúinn að efna til herfarar þá mun ég slást í hópinn , til þess að hefna þessa bróður míns sérstaklega .
Til hvers eru bræður annars ?
Eftir að Þórður kakali fór úr landi og allt hafði verið friðvænlegra um hríð þá álitu margir að tími vopnaviðskipta væri senn liðinn .
Bræður mínir , þeir Svarthöfði og Drumburinn , sem aldrei hafði þurft að dekstra til að taka þátt í átökum , þeir voru meira að segja farnir að tala um þetta .
Að nú væri komið nóg .
Að nóg væri komið af innanlandsófriði .
Og þegar við bræðurnir , sem alltaf höfðum verið sammála um allt , alltaf höfðum talað einum munni og jafnan staðið þétt saman í öllum ákvörðunum , vorum að ræða þessi mál í okkar hóp þá gat ég alveg skilið hvað þeir voru að meina .
En það var bara eitt sem ég gat ekki fellt mig við .
Og það var að Gissur Þorvaldsson ætti alltaf að fá að sleppa .
Ég gat ekki lifað við þá tilhugsun að hann fengi bara að snúa aftur hingað heim til Íslands eins og fínn og flekklaus maður , gerast hér æðstur allra höfðingja eins og hann hefði ekkert á samviskunni og enginn ætti honum neitt að gjalda .
Það var bara óbærileg tilhugsun .
Það var Gissur Þorvaldsson sem með eigin hendi drap foringja okkar Sturlu Sighvatsson á Örlygsstaðafundi .
Og föður hans , Sighvat frænda okkar , og fjóra syni hans enn , barnunga menn suma .
Ég minnti bræður mína á það .
« Já , » sagði Svarthöfði ; « Örlygsstaðafundur , við getum ekki endalaust verið að hefna þess sem þar gerðist .
Og við áttum nú eftir að rétta okkar hlut , undir forystu Kakalans . »
« Já , en Gissur fékk aldrei að gjalda neins !
Við hefndum okkar bara á Kolbeini unga og þeim Ásbirningum , » sagði ég .
Svarthöfði leit á bróður okkar , eins og Drumburinn væri líklegur til að svara þegar honum sjálfum væri orða vant .
Og Drumburinn fór að aka sér og klóra , gjóaði augunum ýmist á mig eða Svarthöfða , og sagði loks : « Ég , ég held að þetta sé rétt hjá Svarthöfða bróður .
Best væri að fá frið úr því sem komið er . »
« Minnist nú enginn Snorra Sturlusonar lengur ? ! »
sagði ég .
« Er það gleymt og grafið og einskis virði að Gissur Þorvaldsson lét drepa hann ? »
Þetta málefni var dálítið að kvelja mig er við sátum fagra veislu heima hjá Sturlu Þórðarsyni að Staðarhóli fám dögum eftir að Ingibjörg dóttir hans og Hallur Gissurarson höfðu verið gefin saman í hjónaband norður í Vesturhópi - þetta var ekki brúðkaupsveislan því að hana átti að halda nokkru síðar heima hjá sjálfum Gissuri sem var að flytjast að Flugumýri .
Sturla boðaði bara vini sína til veislu , okkur bræðurna og Hrafn Oddsson og fleiri , af því hann var svo glaður , honum var svo létt held ég , og sólin skein í heiði og sumarvindar blésu og hann sagðist vilja kynna sína bestu vini fyrir tengdasyninum nýja , Halli Gissurarsyni , sem var svosem fríðleiksdrengur og bauð af sér góðan þokka , allt í lagi með það .
Við bræðurnir fengum líka að vita að okkur yrði boðið til brúðkaupsveislunnar á Flugumýri , á þann stað þar sem Kolbeinn ungi hafði áður búið en var nú kominn í eigu Gissurar fóstbróður hans , og mér fannst þetta allt einhvernveginn hálf óbærilegt .
Ef ég færi þangað , væri ég þá ekki að bukta mig fyrir banamönnum bróður míns ?
Lúta í duftið fyrir blóðugum morðingjum eigin ættmenna ?
Myndi ég ekki sömuleiðis hitta fyrir í veislunni menn eins og Árna beisk , banamann Snorra Sturlusonar ; þess manns sem ég á einna mest gott að gjalda - snillingsins og stórmennisins ?
Var ég kannski alger aumingi sjálfur ?
Hvað hefði Björn kægill gert , hálfbróðir minn sem hló að þeim smámennum sem hjuggu hann banahögg með öxum og sverðum ?
Við sátum um kvöld í svefnskála okkar bræðranna , og dagurinn hafði að sönnu verið góður og gleðilegur , ekkert skorti í veitingum og sjálfur húsbóndinn , Sturla skáld Þórðarson frændi okkar , hafði sagt Huldarsögu lengi dags og það hafði verið unun á hana að hlýða - hin fegursta og snjallasta saga um tröllkonuna Huld og sagan vakti öllum bæði tár og hlátra , slag í slag .
Lilli tottaði sígarettuna glaðbeittur við stýrishúsið .
Bústaðurinn var brátt kominn í hvarf .
Blái engillinn hafði ekki siglt á fullri fart nema í tvo tíma þegar það var sem risavaxin sleggja skylli framan á honum .
Fjórmenningarnir um borð misstu samstundis fótanna .
Thomas og Stefán flugu hver um annan þveran á dekkinu og fálmuðu tryllingslega eftir hand- eða fótfestu .
Thomas greip í þungan bakpokann og tjaldið og fórnaði því litla jafnvægi sem bauðst .
Stefán náði taki á borðstokknum og hélt dauðahaldi í viðinn , náfölur í framan .
Lilli rann stjórnlaust eftir þilfarinu uns skuturinn stöðvaði för hans harkalega .
Andlit Braskarans skall á gluggakarminum í innanverðu stýrishúsinu .
Hann rak upp öskur og endurkastaðist síðan öfugur út um opnar dyrnar að baki sér .
« Erum við að sökkva ? »
spurði Lilli að baki honum , svo mjóróma að Thomas þekkti vart röddina .
Braskarinn virti hann ekki svars en hreytti út úr sér kröftugum blótsyrðum .
« Okkur tók niðri !
Helvítis kunturnar ykkar !
Tróðum okkur of lengi út á bakstrinum hennar Steingerðar .
Jólakaka frá Helvíti ! »
Hann snýtti blóði í peysuermina .
« Báturinn situr fastur á rifi .
Drulludjöfull !
Við verðum fastir hér heila fjöru .
Næsta hálfa sólarhringinn , hið minnsta , » fullyrti hann .
Braskarinn hóf leit að leka í englinum og tók ekki gleði sína fyrr en hann hafði leitað af sér allan grun .
Þetta var óskemmtileg nótt .
Þeir byltu sér á skítugu þilfarinu , kaldir og stirðir , við undirleik öldunnar og hrotur skipstjórans
Á hádegisflóðinu var loks þorandi að gangsetja bátinn .
Braskarinn virtist órólegur þegar hann hóf að þræla vélinni í gang .
Að lokinni spennuþrunginni bið drundi í hverri spýtu .
Síðan mjakaðist Blái engillinn af stað aftur .
« Við verðum víst að fresta því að sækja beinin , » kallaði Lilli til skipstjórans yfir mótorgnýinn .
Báturinn skar hafölduna , agnarsmár við hlið fjallshlíðanna sem blöstu við á stjórnborða , grafnar syllum og snösum .
Björgin morandi af fuglum .
Þeir sigldu þvert fyrir Djúpið og vögguðu inn Hrafnsfjörð seinni hluta dags .
Thomasi varð starsýnt á skeifulaga hamar sem reis í fjarðarbotninum , brynjaður stuðlabergi og minnti á tröllslegan hnefa .
Fyrir neðan hann féll foss .
Tvö hús stóðu í firðinum , annað virtist yfirgefið en frá hinu , sem húkti á hæðarkolli fyrir miðjum firði , bárust reykjarmerki úr skorsteininum .
Lilli benti í þá átt .
« Þið verðið að taka krók fram hjá bænum .
Forðist mannaferðir og haldið beina leið austur , upp vegarslóða yfir heiðina og niður í Furufjörð .
En ef þið kíkið einhvern tímann á húsin þarna skuluð þið finna gröfina í túninu .
Þar hvílir sjálfur Eyvindur . »
« Fyrir hvað var hann frægur ? »
spurði Thomas .
« Nú , auðvitað fyrir að vera útilegumaður .
Frægasti flóttamaður Íslands .
Alltaf á hlaupum undan yfirvöldum ásamt kerlingunni sinni , » sagði Lilli eldhress .
Thomas hváði .
« Já , já .
Hann át annarra manna rollur hráar og fleygði eigin krakkaormum í fossa , nýgotnum og hvaðeina .
En það er kannski bara letilíf miðað við þig , ha ? !
Með bandóða Englendinga á eftir þér .
Ef þeir eru í vafa um hvaðan þú ert skjóta þeir þig fyrst og veita þér síðan þýskt ríkisfang eftir á . »
« Ætli það sé alveg svo slæmt , » maldaði Thomas í móinn .
« Þeir eru varla allir skíthælar ... »
Þetta hól í garð Breta sló Lilla út af laginu .
Hann snarþagnaði og horfði tortrygginn á Thomas .
« Æ dónt bílíf it .
Eruð þið nasistarnir farnir að riðlast á Bretum í huganum ?
Ég hélt þið væruð í stríði ?
Á kannski að níðast á Stalín í sameiningu ? »
Thomas yppti öxlum .
Hann var Þjóðverji og að sjálfsögðu studdi hann eigin þjóð .
En málið snerist um flóknari hluti og hann nennti ekki að reyna að útskýra þær mótsagnakenndu tilfinningar sem toguðust á innra með honum .
Hann átti erfitt með að skilgreina þær fyrir sjálfum sér , hvað þá fyrir ókunnugum manni .
Hann óttaðist Breta því að þeir voru andstæðingar hans en þrátt fyrir öfluga kennslu seinustu misseri hafði hann aldrei lært að hata þá .
Hatrið var ætlað öðrum .
Villi Lilli fylgdi þeim fyrstu metrana upp úr stórgrýttu fjöruborðinu .
« Slóðinn byrjar þarna einhvers staðar .
Fjallið beint af augum heitir Hattarfjall og þið ráðið hvort að þið klöngrist yfir eða gangið í kringum það ; Furufjörður er hinum megin . »
Þeir voru fljótur að finna troðninginn sem liðaðist upp á heiðina umvafinn sóleyjum á stangli og gullinni melasól ; hann var nýruddur að sjá .
Niður fossins drekkti vélarhljóði engilsins sem stímdi út fjörðinn að baki þeim .
Braskarinn var vanur að flytja sóðalegasta varning möglunarlaust en í þetta skipti var hann feginn að losna við farminn .
Á háheiðinni komu þeir að vatni , kaldranalegu og dimmgráu .
Thomas hefði talið það dautt með öllu hefði hann ekki séð svan dóla sér við bakkann fjærst í burtu .
Frá sem stóð við norðurenda vatnsins teygðist mjór og hlykkjóttur snjóskafl og stakk hvítri tungunni ofan í djúpið .
Þeir köstuðu mæðinni þar í fimm mínútur , þöglir ; það var á brattann að sækja og ástæðulaust að eyða orku í spjall .
En fyrr en varði hallaði undan fæti niður grasloðnar brekkurnar sem lágu ofan í Furufjörð .
Á vinstri hönd húkti lágreist varða og fjörðurinn sem blasti við þeim var grunnur og breiður og frekar opinn , ekki ósvipaður því að risavaxin nautshorn styngjust út í hafið .
Á fremsta odda hvors horns hafði verið komið fyrir hamrabröttum núpum .
Fyrir miðjum firðinum hlykkjaðist ós inn frá hafi , umlukinn grónum malarkömbum og sandeyrar á milli .
Thomas greindi litla depla á hreyfingu í fjarska og giskaði á að þarna væru heimamenn við slátt .
Í heyþurrkum og á þessum árstíma var ekki litið á klukkuna .
Neðarlega í firðinum , á grösugum tanga , stóðu svo bæjarhúsin tvö .
Eftir nokkurra mínútna göngu komu þeir óvænt að litlu timburhúsi , bárujárnsklæddu með tveimur gluggahlerum á hvorri hlið .
Það var ekki fyrr en Thomas kom auga á látlausan timburkross negldan við burstina sem það rann upp fyrir honum að þetta væri kirkja eða bænahús , hógvær ummerki um tilvist guðs á afskekktum stað .
Þegar nær dró bæjarhúsunum mátti sjá tvo menn á spjalli á túninu fyrir framan þau .
Annar studdi sig við ljá .
Líklegast höfðu þeir brugðið sér frá slættinum til að sækja verkfæri eða aukabönd fyrir heybaggana .
Þeir lyftu höndum í kveðjuskyni þegar ferðalangarnir komu í sjónmál .
Maðurinn með ljáinn var á miðjum aldri , kraftalegur og samanrekinn fyrir utan andlitið sem var grannt , nánast fínlegt .
Hann hafði reynt að veita því fyllingu með því að safna skeggflóka sem byrjaður var að grána .
Hinn var eldri , kannski að nálgast sjötugt , þéttvaxinn með veðurbarið andlit og mjög áberandi barkarkýli .
Þeir voru svo að segja eins klæddir , báðir í gráum ullarpeysum og nær samlitum vaðmálsbrókum , sá yngri girti peysuna ofan í buxurnar og sá eldri bar slitinn hvunndagshatt .
Þeir heilsuðu komumönnum nánast feimnislega en þó ekki lausir við tortryggni .
« Valdimar , » kynnti sá yngri sig .
Hann færði ljáinn handa á milli og fylgdi aldursröð þegar hann heilsaði þeim .
Eitthvað í fari hans - blik í augum eða herpingur við kjálka - vakti grun Thomasar um að hann væri ekki allt of hrifinn af gestakomunni .
Handtak hins mannsins var þétt og hann starði á þá einsog til að gegnumlýsa hugskot þeirra .
« Jóhann heiti ég , » sagði hann og barkarkýlið hoppaði upp og niður hrukkóttan hálsinn .
Hann virtist sáttur við niðurstöður athugunar sinnar .
« Ég er bóndi hérna í firðinum ásamt Valda . »
« Ég átti nú aðeins von á einum , » sagði Valdimar og gaut augum til Stefáns .
« Þýskum manni .
Varla hefur hann klofnað í tvennt á leiðinni hingað ... ? »
« Ég heiti Stefán , er sonur Matthíasar Karlssonar , málafærslumanns á Ísafirði , og konu hans , » sagði Stefán einsog hann væri að fara með ættjarðarljóð í kennslustofu .
« Ég er í för með Thomasi til að - eh - túlka fyrir hann .
Hann skilur engin ósköp í íslensku .
Ég hjálpa honum að forðast misskilning . »
Thomas skildi tilganginn með þessari lygi Stefáns og kinkaði samþykkjandi kolli , þangað til hann mundi að íslenskukunnáttan átti að vera í lágmarki .
« Ich bin ein dummer Ausländer im Land der Dummheit , » var það fyrsta sem honum hugkvæmdist að segja til að styðja fullyrðingu Stefáns .
Hann vonaði að þekking fjarðarbúa á þýsku væri hverfandi lítil .
Valdimar virti hann vandlega fyrir sér og stálblikið í augunum fór harðnandi .
Thomas vissi ekki hvort um var að kenna eðlislægri andstyggð mannsins á Þjóðverjum eða einhverju svipmóti hans sem vekti illan bifur hjá bóndanum ...
Ástæðan skipti í raun engu : Útkoman var hin sama ; gestgjafi hans var á fyrstu mínútum nýrra kynna farinn að ala með sér óbeit á gesti sínum .
Thomasi varð órótt .
Dvölin byrjaði ekki vel .
« Jæja , ekki má hann skilningslaus vera , » sagði Valdimar napurri röddu .
« Ég hlýt að geta hýst ykkur báða næstu vikurnar . »
Hann bað Jóhann gamla að bera ljáinn til sláttufólksins og kvaddi hann síðan stuttaralega .
Hann benti ferðamönnunum á að fylgja sér til bæjarins .
Þeir fylgdu bóndanum inn mjóan gang , fram hjá bröttum stiga sem lá upp á efri hæðina og inn eftir brakandi gólfum til eldhússins .
Þar stóð lágvaxin kona við kolaeldavél .
« Konan mín , Sigríður , » sagði Valdimar snubbótt .
Sigríður virtist talsvert yngri en eiginmaðurinn .
Ljóst hárið í tagli og síð svunta kirfilega hnýtt utan um dökkt ullarpils .
Hún notaði svuntuhornið til að þurrka sér um lófann fyrir handabandið .
Thomas komst ekki hjá því að finna hversu grófgerð og sterk höndin var , vinnulúin einsog karlmannshönd .
Hún bauð þeim til sætis áður en hún sneri sér aftur að pottunum .
Valdimar sagði ekki orð og þögn hans var smitandi .
Thomas horfði í kringum sig .
Fyrir utan nauðsynleg eldhúsáhöld og tæki var fátæklegt um að litast í eldhúsinu ; loftvog skreytti vegg við hlið dagatals frá kaupfélaginu á Ísafirði , á veggnum á móti hékk olíulampi sem þarfnaðist brátt áfyllingar .
Græn leirkanna stóð á hillu og upp úr henni teygði sig vöndur af sóleyjum og túnfíflum .
« Kvöldmatur , » tilkynnti Sigríður loks og bar á borð skál með þeim orðum að nú fengju þeir að smakka súrsuð svartfuglsegg sem lögð höfðu verið í mjólkursýru rúmum mánuði fyrr .
« Konfekt náttúrunnar . »
Þetta voru stærstu egg sem Thomas hafði séð og á þeim var engin skurn .
Hann þurfti að beita sig hörðu til að kúgast ekki meðan hann borðaði eitt egg og sá út undan sér að Stefán var hálffölur .
Eftir eggin fengu þeir plokkfisk og brauðsúpu .
Thomas virti þessar ólystugu klessur fyrir sér stundarkorn , önnur hvítleit en hin í mykjubrúnum lit , og át þær svo upp til agna .
Bóndinn sat þeim til samlætis en lét matinn eiga sig .
Þegar þeir stóðu á blístri rauf Valdimar loks þögnina .
« Velkomnir til Furufjarðar , » sagði hann glottandi einsog þeir hefðu staðist vígslu af einhverju tagi .
« Ég skal sýna ykkur hvar þið eigið að sofa . »
Stefán kvaðst þurfa að túlka fyrir flóttamanninn , lagði munninn að því eyra Thomasar sem að honum sneri og hvíslaði : « Ef við fáum fleiri egg á næstunni er ég farinn héðan .
Ég ætla ekki að drepast úr matareitrun í einhverjum FURÐUFIRÐI . »
« Viel danke , » brosti Thomas við húsfreyjunni .
« K-æ-r-a-r þ-a-k-k-i-r . »
Valdimar vísaði gestunum á viðarþiljaða herbergiskytru í hinum enda hússins .
Mjótt rúm teygði sig eftir útveggnum og hornrétt við það var öðru fleti komið fyrir .
Á útveggnum , yfir rúminu , mátti sjá gluggaboru á stærð við bók sem rammaði inn brot af hafinu og flís af kvöldfjalli þeirra fjarðarbúa .
Á þeim vikum sem í hönd fóru lærði Thomas að fjallið hét Náttmálahnjúkur .
Valdimar hvarf á braut og Stefán fleygði sér endilöngum á annað fletið : « Ekki er það nú stórt .
Heldurðu að breskir fangaklefar séu verri en þessi kompa ? »
« Ég vona að ég þurfi aldrei að komast að því . »
33.
Furufirðingar umgengust þá félaga með kurteislegu afskiptaleysi .
Thomas átti afar erfitt með að sætta sig við hlutskipti skuggaleikara á nýja dvalarstaðnum .
Hann saknaði líka lífsins í bústaðnum - fólkið þar hafði verið í sumarleyfi en hér var puðað frá morgni til kvölds og hversdagsleikinn líkgrár og óþolandi .
Þeir Stefán máttu hins vegar ekki koma nálægt vinnu .
Þrívegis buðu þeir liðsinni sitt við bústörfin .
Jafn oft afþakkaði Valdimar með svip sem gaf til kynna að þeir hefðu sagt klaufalegan eða klúran brandara .
Jóhann gamli skotraði undrandi til hans augum og spurði hvort ekki væri rétt að láta þessa ungu dugnaðarforka vinna ; Valdimar urraði að hann léti gesti sína ekki strita ...
Thomas skynjaði strax að skýringin væri tilbúningur ; andúð bóndans á honum var svo djúprist að hann vildi ekki hafa hann nærri sér , treysti honum hvorki fyrir verkfærum né skepnum .
Og túlkurinn Stefán mátti ekki frá honum víkja .
Þeir voru ekki einu sinni boðlegir í þrældóminn !
« Djöfull er leiðinlegt hérna » stundi Stefán þremur vikum eftir að þeir komu til Furufjarðar .
« Ætli við getum fengið lánaðan haglara hjá Valda og skotið seli ?
Eða þetta fólk sem segir varla meira en halló við mann .
Og samt er þessi skítafjörður ekki stærri en blaðsnepill . »
« Við getum svo sem drepið íbúana , » sagði Thomas hugsi .
« Byrjað á elsta fólkinu og endað á því yngsta .
Eða öfugt . »
« Þú ert að grínast ? »
Thomas kímdi .
« Kannski .
Ég efast líka stórlega um að það auki fjörið hérna í firðinum að kála íbúunum .
Þar að auki myndir þú líka verða flóttamaður á Íslandi eftir svoleiðis slátrun .
Og það viltu ekki verða . »
« Nei , » svaraði Stefán önugur .
« Ég er bara þreyttur á að sitja á rassgatinu og gera ekki neitt .
Við erum bráðum búnir að vera hérna í mánuð . »
Í fyrstu héldu þeir að feimni væri ástæðan fyrir fálæti heimamanna í þeirra garð .
En þótt óvíst væri um kenndir þeirra í garð útlendings dró Thomas í efa að fólk væri feimið við sautján ára strák frá Ísafirði .
Trúlega fengi hann annað viðmót einsamall ; Þjóðverjalaus .
Thomas smíðaði þá kenningu að íbúarnir mikluðu fyrir sér tungumálaörðugleika eða óttuðust að gera sig bera að sveitamennsku , en tilgátan um sveitamennsku varð skammlíf : Samræður við matarborðið - sem þeir tóku sjaldnast þátt í - höfðu ekki á sér neinn útnárasvip .
Thomas botnaði ekkert í þessu viðmóti .
Hann hélt þó að í tilviki Valdimars væri um hreinræktaða óvild að ræða ; en hvað með aðra Furufirðinga ?
Honum leið einsog holdsveikissjúklingi sem öllum bæri að forðast og gramdist sárlega að þeir væru skildir út undan með þessum hætti .
Brátt fór hann þó að gruna að varfærni heimamanna væri þeim eðlislæg .
Að frá örófi alda hefði grundvallarreglan í firðinum verið einföld og átt sér hliðstæðu í nærliggjandi fjörðum : Allir ferðamenn eru heimskir eða brjálaðir .
« Ólán er það að leggjast í ferðalög , » sagði húsmóðirin beinlínis við Thomas og var full samúðar .
« Að eiga sér hvergi samastað í tilverunni . »
Án Stefáns hefði hann gengið af göflunum .
Þeir drápu tímann með öllum tiltækum ráðum , friðlausir , aðgerðarlausir .
Fóru iðulega í taugarnar hvor á öðrum , annað hefði verið útilokað í jafn yfirþyrmandi návist , en aðeins skamma hríð í einu .
Þeir töluðu saman þar sem öruggt var að heimilisfólkið heyrði ekki að fáfræði Thomasar í íslensku væri uppspuni .
« Í herþjálfuninni var maður alltaf umkringdur öðrum , » sagði Thomas eitt sinn þegar hugur hans bar ósjálfrátt saman samvistir þeirra í firðinum og mánuðina átján í æfingabúðunum .
« En samt fannst mér ég yfirleitt standa aleinn . »
« Þú hlýtur að hafa verið utanveltu . »
« Nei , ég held að fleirum hafi liðið svipað .
En það var stöðugt verið að hamra á samheldninni .
Við áttum að bregðast við einsog einn líkami .
Hugsa einsog einn maður .
Þetta var endurtekið svo oft að við trúðum því að lokum að það væri hægt .
Nema ... »
Stefán hinkraði eftir framhaldi en Thomas virtist horfinn í eigin hugsanir .
« ... nema þegar við fundum að í rauninni var heildin blekking , » hélt hann svo áfram .
« Nú skil ég ekki hvert þú ert að fara , » sagði Stefán sannleikanum samkvæmt og sleit upp hundasúru .
« Jú .
Okkur var til dæmis kennt að leita að jarðsprengjum í moldarflagi , » sagði Thomas .
« Á hverjum degi í heila viku skriðum við í drullunni , rákum byssustingi ofan í svörðinn , millímetra eftir millímetra .
Þetta var allt í lagi fyrstu tvo dagana , en síðan byrjuðu menn að hugsa ; líkurnar á sprengjum hlytu að aukast eftir því sem dagarnir liðu .
Við vorum taugaveikluð flök á þriðja degi .
Á fjórða degi skulfum við svo mikið að við gátum varla haldið stingnum í lófanum .
Á fimmta degi misstu nokkrir stjórn á sér , grétu einsog börn og voru reknir úr þjálfuninni með skömm .
En þeir sem voru eftir á sjötta degi skriðu hratt og örugglega yfir svæðið og fundu hverja einustu sprengju .
Meðan á þessu stóð fann maður að ekki var hægt að treysta á aðra .
Bara sjálfan sig . »
« Þetta hefur verið svakalegt ! »
sagði Stefán og af svipnum að dæma var hann ekki mótfallinn því að upplifa svipaða spennu .
« Gátuð þið sprungið í loft upp bara sísvona ? »
« Við héldum það allan tímann .
Til að tryggja að við tækjum leitina alvarlega sprengdu þeir tvær jarðsprengjur áður en hún hófst .
Það var ekki fyrr en eftir á sem við fengum að vita að allar sprengjurnar voru óvirkar . »
« Búmm ! »
sagði Stefán upprifinn .
Á hvorugum bænum var miðstöðvarkynding , rafmagn , vatnsveita , salerni eða bað .
Steinolíulampar héngu á stangli um húsin og ylur fékkst frá eldavélunum .
Vatn var sótt í lækinn og einu sinni eða tvisvar í mánuði var það hitað og hellt sjóðheitu í bala á eldhúsgólfinu þar sem krakkaskinnin voru vandlega skrúbbuð .
Þetta var talsverður vatnsburður en engum virtist þykja hann tiltökumál .
Raunar voru ekki miklar fórnir færðar fyrir hreinlætið , fullorðna fólkið baðaði sig ekki þann tíma sem þeir dvöldust á bænum .
Thomas gerði sér í hugarlund að því þætti ekki ástæða til fyrr en nær drægi jólum .
Það tók þá drjúgan tíma að skilja fjölskyldubönd og tengsl fólksins í firðinum til hlítar .
Ekki síst þar sem húsmæðurnar á bæjunum tveimur höfðu báðar eignast börn áður en þær giftust núverandi eiginmönnum .
Önnur með manni sem drukknaði í blíðskaparveðri , hin með manni sem varð úti í stórhríð .
Og þar að auki voru börn í fóstri á báðum heimilunum .
Þessar konur öxluðu þungar klyfjar .
Thomasi varð starsýnt á konu Jóhanns gamla sem var á að giska fimmtán árum eldri en karlinn en sveif þó um öll tún með glaðværum pilsaþyt .
Ef hún situr við prjóna þegar dauðinn vitjar hennar , ljúka hendurnar fimm umferðum eftir að hjartað hættir að slá , hugsaði hann með sér .
Bænahúsið í Furufirði var lítið notað nema við jarðarfarir og þær voru sem betur fer fátíðar á þessum slóðum .
Á burstina var negldur hvítmálaður timburkross en annars gaf ekkert til kynna að húsið væri helgað guðdóminum .
Látlaus bygging yfir stór trúarbrögð .
Í skugga hússins var garðurinn og Thomas og Stefán leituðu stundum þangað þegar veður leyfði ; í hvilftunum var gott að halla sér út af og glápa upp í himininn .
Og þeir voru ekki einir , í brekkunni hvíldu fyrrum ábúendur fjarðarins og búið að naga utan af lúnum beinunum .
Eitt sinn ábúendur , um alla eilífð áburður .
Sjórekin lík virtust sömuleiðis sækja í Furufjörðinn ef marka mátti áletrun krossanna , þarna voru grafir óþekktra sæfara í hnappi .
« Af hverju ertu svona viss um að Bretar vilji ná í skottið á þér ? »
spurði Stefán upp úr þurru í einni kirkjugarðsferðinni þeirra .
« Hafa þeir ekki um nóg annað að hugsa en ...
já , einn þýskan gallagrip á flótta ? »
Þessi spurning hafði hringsnúist í heilabúi Thomasar oftar en einu sinni , klæðst ýmsum dulargervum en alltaf haft það sama erindi að byrgja honum sýn að takmarkinu .
Hægja á flóttanum og markmiði hans : að öðlast frelsi , verða óttalaus , hafa engar skepnur glefsandi í hælana .
Ef hann héldi að enginn leitaði sín ...
þá var hvert andartak frá því að hann vaknaði á Þingvöllum 10. maí aðeins innantóm lygi .
Sjálfsblekking .
Tímasóun .
Flótti er merkingarlaus ef enginn leitar flóttamannsins .
Þetta var því viðsjálverð spurning og eina leiðin var að bregðast við henni af fullri hörku : « Stefán , ekki þetta skítaþrugl ! »
« Hvað meinarðu ? »
« Bretar vilja ná mér , » sagði Thomas ákveðinn .
« Þjóðverji á yfirráðasvæði þeirra er einsog eiturdropi í blóðinu .
Hann drepur kannski ekki , en hann getur valdið heilmiklum óþægindum . »
« Og þú ert þessi eiturdropi ? »
« Á þessu andartaki , já .
Sömuleiðis allir aðrir Þjóðverjar .
Sérðu bara hvað þeir gerðu við Kröger bakara , feitan og meinlausan sætabrauðskarl .
En eftir ár , fimm ár , tíu ár - lengra en við sjáum - verður óvinurinn vinur og vinurinn óvinur .
Þá verður England örugglega hluti af Stór-Þýskalandi . »
« Og tjallar og þýskarar ríða hverjir öðrum , alsælir . »
Thomas gat ekki hamið kalt brosið .
« Eitthvað gerum við saman . »
Einhvern tímann í fyrndinni hafði staðið reisulegri kirkja í firðinum heldur en sú sem nú þjónaði íbúunum .
Thomas vissi aldrei hvort hún hefði brunnið , verið rifin eða fokið út í veður og vind og það skipti hann svo sem engu máli .
En honum fannst hins vegar stórmerkilegt að turn gömlu kirkjunnar hefði öðlast nýjan tilgang og væri nú orðinn virðulegasti kamar sem Thomas hafði séð ; fölblár og prýddur ryðguðum veðurhana á toppnum .
Á hurðinni var hvorki loka né læsing og fólk varð að halda í hana á meðan það létti á sér .
Þegar engin hætta var á ónæði , til dæmis á björtum sumarnóttum , gat fólk hins vegar haft dyrnar opnar og virt fyrir sér bárurnar flykkjast að landi .
Í dagrenningu seinnipartinn í ágúst rumskaði Thomas og þurfti að míga .
Hann brá sér í föðurland og læddist berfættur út til að vekja ekki Stefán ; enn var klukkutími til fótaferðar .
Hann var hálfnaður að kamrinum þegar inn á ystu rönd sjónarsviðsins færðist skuggi sem fékk hann til að líta snöggt upp .
Inn fjörðinn sveif hægt og þyngslalega gríðarlega stór loftbelgur og vaggaði lítillega .
Belginn bar við litbrigði rísandi sólarinnar og var því dökkur ásýndum í fyrstu , líkastur svörtu gati á himninum .
Veruleikinn er hula , hvarflaði skyndilega að Thomasi svefndrukknum , og þessi risavaxni óskapnaður hefur smogið í gegnum huluna úr annarri veröld , annarri vídd .
Til að sækja okkur eða drepa .
Neðan úr belgnum lafði sver taug og virtist dragast við jörðu , en þegar loftfarið þokaðist nær sá Thomas að hann gæti engan veginn teygt sig í línuna þótt hann vildi .
Belgurinn var grábleikur , þakinn fellingum og minnti helst á hval .
Moby Dick háloftanna .
Thomas kom auga á ávalt stél og eitthvað sem líktist stýfðum vængjum á hvorri hlið .
Þegar nær dró sá hann saumana og samskeytin í dúknum og gerði sér grein fyrir hvað væri á ferð ; þetta hlaut að vera loftvarnarbelgur .
Seinustu mánuði höfðu Bretar fyllt himininn yfir Lundúnum slíkum belgjum .
Myndir af þeim höfðu jafnvel ratað inn á kámugar síður dagblaðanna sem bárust í bunkum , tveggja til þriggja vikna gömul , til Furufjarðar .
Stefán hafði haft á orði að fyrirbærin á myndinni sem birtist í Tímanum virtust líklegri til að drepa flugmenn þýskra sprengjuflugvéla úr hlátri en að granda þeim .
Thomas hríðskalf allt í einu og ljósdeplar lögðust yfir augun .
Honum leið einsog hann væri um það bil að lyppast niður .
Síðan hvarf belgurinn yfir fjallið .
34.
Ótímabær haustsvipur færðist yfir landið í byrjun september .
Dagarnir voru teknir að leggjast snemma í skuggsæla hvílu einsog lúin og kvöldsvæf gamalmenni sem biðu endanlegs myrkurs .
Valdimar bóndi skrapp til Ísafjarðar á vélbátnum sem þeir Jóhann áttu í félagi .
Hann kom til baka með rúg , hveiti , sykur , haframjöl og aðra kornvöru í sekkjum og nýlenduvöru í trékassa , ásamt fréttablöðum og nokkrum óprenthæfum fréttum .
Stefán hafði átt von á skilaboðum frá foreldrum sínum , jafnvel reiknað með að faðir hans krefði hann um heimför - en frá þeim kom ekki stakt orð .
Stefán varð sár en mestmegnis þó hissa ; höfðu foreldrar hans sætt sig við að hann dræpi tímann í útkjálkafirði ásamt flóttamanni ?
Líklegast héldu þau að sonurinn púlaði í sveita síns andlitis undir járnaga Furufjarðar-Valda ; eðlileg ályktun í ljósi þess að venjulega munaði um hvert handtak í vægðarlausri lífsbaráttunni .
Hvernig áttu þau að vita að Valdimar vildi helst ekki hafa þá í sjónmáli .
Þeir þurftu ekki einu sinni að vinna fyrir mat sínum því að Jakob Dalmann lagði til viðurværið .
En ef foreldrar hans voru sælir í sinni trú ...
hann var þeim þá ekki áhyggjuefni á meðan .
Þessi hugsun róaði Stefán sem hefði þó sumpart viljað fá heimkvaðningu ; hann var farinn að sjá Ísafjörð í hillingum .
Þar voru félagarnir , Kristín Eva , fjölbreyttari matur ...
Það var óvenjulegt að fá svo nýjar fregnir frá umheiminum ; ekkert útvarp var í firðinum og blöðin bárust oftar fyrir tilviljun en vegna póstþjónustunnar .
Þegar Thomas stautaði sig fram úr allt að mánaðargömlum dagblaðaklausunum fannst honum sem hann væri að rýna í fornar sagnfræðiheimildir fremur en samtímaviðburði .
Að hann væri í raun engu nær um framvindu átakanna .
Styrjöldinni gat lokið hvenær sem er og hann fengi ekkert að vita fyrr en að löngum tíma liðnum .
Einhvern tímann í bernsku hafði hann farið í feluleik með eldri systkinum sínum og þau gleymt honum með þeim afleiðingum að hann hékk gráti næst í felustað sínum fram á kvöld .
Nú var hann gripinn sömu tilfinningu þegar hann fletti dagblaði sem var ekki einungis boðberi úreltra frétta heldur bar einnig hið gráglettna nafn Tíminn .
Hann las að vísu Morgunblaðið líka því að Jóhann keypti það og skipti við Valdimar á Tímanum að lestri loknum .
Blaðastaflarnir voru síðan notaðir til að kveikja upp í eldavélum heimilanna eða sem skeinipappír .
Þá fyrst gerðu fréttirnar , auglýsingarnar , argaþrasið og framhaldssögurnar raunverulegt gagn að mati heimamanna .
Stundum spunnust líka heitar umræður um hversu vel blöðin væru fallin til uppkveikju .
Thomas las hvert blað í nýja blaðabögglinum upp til agna .
Mesta athygli hans vakti að Bretar héldu því fram að innrás Þjóðverja hæfist innan fjögurra til fimm vikna , ef þeir gerðu innrás á annað borð .
Þeir gætu sem sagt verið búnir að því nú þegar .
Kannski var Hitler að gefa dúfunum á Trafalgartorgi á þessari stundu !
Blöðin greindu líka frá því að farþegaskipinu Arandora Star hefði verið sökkt undan ströndum Skotlands með Þjóðverja innanborðs , þar á meðal menn sem handteknir höfðu verið í Reykjavík á hernámsdaginn .
Tveir þeirra höfðu farist og hátt í tvö hundruð aðrir .
Thomas las greinina vandlega , leitaði að nafni Rudolfs Zeller en fann það hvergi .
Hann hafði ekki hugmynd um hvort það væri góðs viti , dulbúin harmafregn eða merkingarlaust með öllu .
Kannski hafði Zeller verið með skipinu , kannski ekki , kannski bjargast , kannski drukknað - það var ómögulegt að segja .
Þótt Thomas skammaðist sín fyrir að vera svo sjálfhverfur , gat hann ekki varist þeirri hugsun að klausan legði einhvers konar síðbúna og um leið óhugnanlega blessum yfir flóttann : Hefðu Englendingar handsamað hann á hernámsdaginn , lægi hann kannski á hafsbotni á þessari stundu en ekki í leti á Íslandi .
Valdimar flutti líka þær fréttir að margir væru komnir á fremsta hlunn með að flytja suður - sumir væru raunar farnir .
Bretar lofuðu mikilli vinnu í Reykjavík .
Hersetan var byrjuð að lokka til sín stríðan fólksstraum úr sveitunum og smábæjunum .
Það var líkast því sem Sigríður skynjaði hvað væri yfirvofandi .
« Fámennið þolir enga blóðtöku til lengdar , » sagði hún einsog við sjálfa sig .
« Þetta er upphaf endalokanna . »
Eiginmaður hennar fussaði og hneykslaðist á þessum « endemis bölbænum og holtaþokuvæli » .
« Borgin þrífst aldrei án sveitar og sjósóknar , » fullyrti hann gramur .
« Á hverju ættu borgarbúarnir svo sem að lifa ?
Þeir veiða ekki fisk upp úr ræsunum eða ala rollur á mölinni .
Ha !
Ég fullyrði að blikkbeljurnar í kaupstöðunum leggja fyrr upp laupana en beljurnar í sveitunum . »
Thomas laumaðist til að fylgjast með spjalli þeirra og var viss um að konan yrði sannspá ; dauðastríð hinna smærri byggða var hafið .
Nokkrum mánuðum fyrr hefði hann hins vegar tekið í sama streng og bóndinn , í samræmi við pólitískt uppeldi sitt seinustu ár .
En í næsta nágrenni við daun fjóshaugsins og úrillt búalið sem vann baki brotnu frá sólarupprás til sólarlags , rann upp fyrir honum að aðdráttarafl sveitarinnar á borgarbarnið var fyrst og fremst bundið við tálsýn .
Sveitasælan var útópía .
Thomas hafði allt of mikinn tíma til að hugsa og í hugskoti hans var tekið að örla á djúpstæðum efasemdum , í fyrsta skipti frá því flóttinn hófst .
Hafði ákvörðun hans verið misráðin , hefði hann átt að ganga á vit örlaga sinna í blindni ?
Harka af sér og þola handtöku þegjandi og hljóðalaust ?
Honum veittist erfitt að bægja þessum lævísu efasemdum frá sér fyrir fullt og allt , en réðst þó miskunnarlaust á þær um leið og þær boruðu sér leið inn í vitund hans .
Efasemdir voru aðeins forleikur að uppgjöf .
Efasemdir voru forréttindi frjálsra manna .
Þær voru háskalegar flóttamanni .
Heilabrot hans höfðu nú þegar unnið skaða á margvíslegum hugmyndum og gildum sem hann hafði sett í öndvegi fyrir Íslandsferðina .
Hann hafði heldur ekki efni á að efast um það eina sem léði nú lífi hans tilgang og merkingu á þessum tíma ; flóttann .
Glíma hans við efasemdir af þessum toga varð hatrammari einn morguninn þegar hann heyrði fyrir tilviljun brot úr samtali á milli Valdimars og stjúpsonar hans .
Það var hálfgert slagviðri , rok og rigning , og Stefán vildi kúra áfram í bælinu .
Thomas eirði hins vegar ekki innandyra .
Það bætti í veðrið þegar hann hafði gengið spölkorn frá húsinu .
Regnið buldi á höfði hans og hann leitaði skjóls undir þakskegginu á útihúsunum .
Á fjósveggnum var rúðulaus gluggabora sem vírnet hafði verið neglt fyrir og hann heyrði slitróttar raddir Valdimars og stjúpsonar hans í gegnum netið .
Hann giskaði á að þeir væru að stinga út úr húsunum eða gefa skepnunum .
Hann var aðeins að flýja dembuna og velti því ekkert fyrir sér hvað þeir væru að ræða um , uns hann heyrði nafn sitt nefnt .
- ...
ég skuldaði Dalmann greiða , » sagði Valdimar .
« Flóknara var það ekki . »
Hann virtist í vondu skapi en stjúpsonur hans var auðheyranlega rólegur og yfirvegaður .
« Er þá ekki sjálfsagt að hýsa þá félaga ? »
spurði stjúpsonurinn .
« Þeir eru nú ekki fyrirferðarmiklir . »
« Fyrirferðarmiklir !
Þeir þvælast bara á milli húsa og um fjörðinn einsog afturgöngur , » hélt bóndinn áfram .
« Helvítis útlendingurinn skilur ekki rassgat og þegar hann reynir að tala misþyrmir hann íslenskri tungu með þessari skollaþýsku sinni .
Og svo éta þeir á við hross ! »
« Við fengum nú sykur og þess háttar frá Dalmann gamla , » maldaði stjúpsonurinn í móinn .
« Það er ágæt meðgjöf . »
« Huh !
Sykur !
Ekki upp í aðra nösina á ketti .
Og djöfull er Þjóðverjinn alltaf kurteis .
Ég meina , þetta er örugglega nasistasvín .
Það fer hreinlega um mig að horfa á hann svona prúðan , ég er handviss um að þar liggur fiskur undir steini .
Ég vil ekki vakna upp með hníf í hálsinum eina nóttina . »
« Ætli þú myndir nokkuð vakna , » sagði stjúpsonurinn hæglátlega .
Í huganum var ég komin út úr húsi langþráða mannsins .
Um leið var spurningin á vörunum á mér : Hvers vegna viltu ekki segja mér um hvað þetta snýst ?
En hinn grimmi tími þagnar og tára var kominn , tími spurninganna var strax liðinn .
...
ekki á mínu valdi .
Það var auðvitað á hans valdi , en ég varð að beygja mig undir orðin .
Bak við ástæðuna sem gat vel verið einhvers konar tilbúningur leyndist raunveruleg ástæða .
Hann var á einhvern hátt bundinn , eða hann var tilfinningakaldur .
Það leit ekki þannig út , en ég var þó orðin nógu gömul til að vita að það sem leit einhvern veginn út gat verið einhvern veginn allt öðruvísi ef grannt var skoðað .
Víst gat verið að eitthvað sérstakt amaði að manninum líkamlega , en hvers vegna var hann svo hégómlegur að segja mér ekki nákvæmlega hvað .
Það hefði þó verið miklu skárra .
Hann óttaðist sjálfsagt að ég tæki ekki ástæðuna til greina , og þess vegna kaus hann að þegja .
Þú hefur ekki nóg ímyndunarafl hafði hann sagt .
Hann ætlaði í skó um leið og ég fór í mína en ég bað hann að koma ekki með mér .
Þá kyssti hann mig á kinnina eins og ég væri frænka .
Vina mín , ég elska þig eins mikið og ég get elskað - Ekki halda áfram að fara um göturnar á eftir mér , ég finn fyrir þér þótt ég sjái þig ekki og ég verð alveg ringluð .
Ég ætlaði að láta fæturna bera mig heim í hreiður þótt gangan tæki klukkutíma eða tvo eða þrjá .
Borgin var auð og mér fannst hún fráhrindandi , í fyrsta sinn .
Sem betur fór var svolítið kalt .
Ég vildi að mér væri jafn kalt að utan og innan .
Ég hafði ekki hugmynd um hvað klukkan var , en gott ef það var ekki föstudagurinn langi .
Prófessorinn og ég höfðum gleymt að segja gleðilega páska .
Á miðri leið breyttist andrúmsloftið í borginni eins og hendi væri veifað og hundaveisla tók við .
Allar mögulegar tegundir af hundum streymdu út um dyrnar í borginni og fóru að kankast geltandi á .
Eigendur töluðu saman meðan þeir biðu eftir því að húsdýrin þeirra skildu eftir sig brúna skúlptúra út um götur og stéttir eða þeir reyndu að stilla til friðar milli hárra og lágra hunda .
Ég hreyfði fætur þyngslalega , þreytt stelpa út í alla útlimi .
Eins og ég hefði sett niður í heilan kartöflugarð .
Vonandi mundi ég þá sofna langan veg frá martröðinni .
Martröðinni sem ég hafði búið mér eins og hún væri dyngja og hringað mig í henni .
Þar hafði grískukennarinn orðið heldur en ekki feginn að finna mig tiltæka og með sínum raspandi silkihönskum hafði hann þrykkt mér áfram oní martraðardyngjuna svo ég gat ekki annað en lufsað út öngum eins og deyjandi padda .
Jú eina hugsun hugsaði ég víst á píslargöngunni um borg hundanna : hvað það hefði verið miklu bærilegra ef maðurinn hefði tekið mér eins og keipakrakka og reynt að hugga mig , föðurlegur , ábyrgur , prófessorslegur .
Einhverja þannig tilburði hafði hann svo sem sýnt rétt fyrst .
Svo tapaði hann sér og tók fagnandi á móti allri þessari ógurlegu ást sem hann hafði ekkert brúk fyrir og beit höfuðið af skömminni með því að endurgjalda hana og játa fyrir mér sín hlægilegu tiltæki .
Hann hafði elt mig um borgina .
Meðan ég elti hann .
Í játningunum opnaði hann rifu að hamingjudyrunum , leyfði mér að kíkja í dýrðina og skellti svo á nefið á mér .
Ég mundi þurfa að burðast með höndina á honum á öxlinni á mér alla leið þangað sem ég var að fara , hvert svo sem það var .
Víst hafði ég ferðast hingað og þangað með þá byrði og var núna komin sæmilega kryppulaus eftir öll þessi ár í draumastað , íbúðina hennar Claire vinkonu á rue Gabrielle , í draumaborginni .
Og dagurinn í dag hafði fært mér kraftaverk sem var ekki síst kraftaverk í tímaskekkju .
Þegar ég var ung í París , þá átti ég að ganga inn í þúsund skermabúðir og taka það sem mér sýndist .
En það lét ég eiga sig og lokaði mig af fyrir því merkilega og fallega sem var á boðstólum .
Kannski bauðst mér svo mikið að ég varð ringluð .
Nei það var ekki það .
Ég var bara í álögum í öðrum heimi .
En ótrúlega mikið af alls konar ást hefur komið í minn hlut og ef ég rétt sný mér við til að litast um eftir henni eins og í dag , þá gjöra hundrað dyr svo vel að opnast , í heila og hálfa gátt , og ég fæ að stíga litlu skrefin mín yfir þröskuldana .
Aldrei höfðu dyr opnast eins óvænt og á rue Damrémont í dag .
Það yrði þungur róður að halda í hugmyndina um að ég hefði verið svikin .
Hafði ég ekki frekar fengið meira en mér bar , meira en nokkurri manneskju bar ?
Meiraðsegja grískuprófessorinn ( náttúrulausi ? ) hafði þrætt götur á eftir mér , fundið út hvar ég átti heima , elt mig inn í bíó .
Svikin ?
Konu sem er gift Bárði Stephensen ætti ekki að geta fundist það .
Bárður Stephensen Það var hann sem bankaði hjá mér á annan í páskum .
Ég ætlaði alls ekki að opna , manneskja sem hafði legið í rúminu í þrjá sólarhringa , óböðuð , ótannburstuð , ber .
Brynhildur , þetta er hann Bárður , sagði Bárður og bankaði í þriðja sinn .
Bíddu aðeins , sagði ég .
Að ég skyldi hleypa honum inn eins og ástandið var .
Ég haltraði fram úr í bókstaflegri merkingu , skvetti framan í mig köldu vatni , reytti á mig Kínasloppinn og opnaði .
Gakktu í bæinn og afsakaðu upplitið á mér .
Ég fékk einhverja helvítis pest og er búin að vera í bælinu .
Skríddu upp í kona , má ég ekki hita þér te .
Ertu frá þér .
Nú dugar ekki minna en mjólkurkaffi , þú veist hvar græjurnar eru .
Áttu nokkuð með því ?
Leifar af Nóaeggi .
Hvaða málshátt fékkstu ?
Mey skal að morgni lofa .
Bárður roðnaði .
En hvað fékkst þú Bárður minn ?
Illt er að leggja ást við þann sem enga kann á móti .
Þarna er landanum rétt lýst .
Þetta er ekki málsháttur , þetta er vísubrot .
Það var þetta með bakkelsið , sagði Bárður , og var aftur orðinn ljósrauður í framan eins og hann á að sér .
Hvað á ég að kaupa ?
Croissant aux amandes .
Áttu sultutau ?
Eitthvað lítið um það .
Ert þú ekki öll í appelsínumarmilaðinu ?
Rétt munað .
Kem að vörmu .
Taktu lykilinn með , ég ætla í sturtu .
Bárður vatt sér inn á bað , sagðist hafa sett ofninn á .
Ég ætti að hinkra aðeins með sturtuna meðan það hlýnaði , ég mætti alls ekki fá á mig kul , þá gæti mér slegið niður .
Takk , sagði ég .
Þú hugsar fyrir öllu .
Úff , ég hafði ekki þvegið mér síðan á fimmtudagsmorgni , það var víst skírdagur , samkvæmt íslensku tímatali .
Eftir hundagönguna um borgina að morgni föstudagsins langa var ekki gramm af þreki eftir í mér til að skrúfa frá krana .
Það eina sem ég gerði var að fara úr fötum yst sem innst , setja í plastpoka og fara með þau út í tunnu , af því að aðstaðan hjá mér til fatabrennu var sem sagt ekki nógu góð .
Ég var svo vitlaus að fara út á sloppnum og hitti þá hjólgraða grannann ( hann var reyndar keppnismaður í hjólreiðum ) í stiganum og mátti þakka fyrir að komast óspjölluð af honum upp til mín .
Nú staulaðist ég fram úr völt á fótum og óétin eftir alla leguna .
Í sturtunni vorkenndi ég kroppnum á mér að vera meinað um það sem hann þráði og átti heimtingu á og ég grét í sturtunni meðan ég þvoði mér um hárið .
Að ég skyldi ekki hafa áttað mig á því fyrr að eina leiðin er að gráta í sturtu .
Enginn sér það og maður finnur ekki sjálfur muninn á tárum og kranavatni .
Saltið skolast jafnóðum burt .
Engin verksummerki þegar maður er búinn að þurrka framan úr sér .
Ég greiddi mér , tannburstaði , kremaði mig í framan , skellti yfir mig einhverri mussunni og skreið upp í dauðþreytt eftir fyrirhöfnina .
Þetta grútmáttleysi stafaði sjálfsagt ekki síst af því að ég hafði ekki látið neitt í mig frá því á föstudag annað en búta úr Nóaegginu .
Það gat varla heitið að ég hefði fengið mér vatnssopa , ég hafði bara legið eins og milli heims og helju og sett á Tokkötu og fúgu eftir Bach í þau örfáu skipti sem ég hafði átt leið fram úr til að koma mér á klósett .
Það voru að koma lokapróf og það hreyfði ekki við mér .
Helst vildi ég hætta við þau .
Ég nennti ekki í próf , nennti ekki að lesa fyrir þau , hafði ekki áhuga á prófgráðunni , vildi ekki sjá framan í elskhugann sem átti ekki aðgang að líkamlegri ást !
Franskt orðagjálfur yfir náttúruleysi ?
Réttast að ég hringdi heim í hann pabba minn og segði honum að mér hefði snúist hugur með þessi próf .
Ég ætlaði bara ekki í þau .
Hefði ekkert við þau að gera .
Nennti þessu ekki .
Hvað skyldi hann segja við því ?
Ég átti frekar von á að hann yrði ekki með neinar athugasemdir .
Pabbinn sem kallaði mig til skiptis eftirlætið sitt og augasteininn og allt sem ég vildi , það vildi hann .
Það væri auðvitað fáránlegt af mér að sleppa prófum því ég mundi ná þeim eins og að drekka vatn án þess að lesa staf í viðbót .
Samt gat ég varla hugsað mér það .
Mig langaði ekki í prófin .
Mig langaði strangt til tekið ekki neitt .
Minnst af öllu langaði mig þó að hitta líkvökumeistarann , prinsinn af Montmartre kirkjugarðinum , franska aðalsmanninn sem hafði Max Ernst og Chagall upp um alla veggi , gott ef ekki Fragonard , og hann yrði ég að hitta ef ég tæki próf .
Í öllu löngunarleysinu blundaði í mér ein löngun .
Að breiða enn kirfilegar upp fyrir haus og halda mig undir sæng það sem eftir var .
Það hrökk tár niður á kinn yfir því hvað þetta var kröpp staða , en ég mundi um leið að ég var ekki í sturtu og að þar voru tárin best geymd .
Ég hálfgleymdi mér og seig niður í stórleiðindi undir erfiðu fargi og rankaði við mér þegar Bárður fór að rjála við dyrnar eftir innkaupin .
Ég þóttist sofa og var fljót að dorma aftur inn í martröðina meðan kaffið sauð á hellunni .
Nú fann ég sting í maga , ekta sultarverk .
Ekki að undra eftir átökin síðdegis í fanginu á indælasta skermakaupmanni heimsins .
Hafði ekki bragðað bita síðan hjá Indverjanum Ranghalamunda á Place Toudouze í hádeginu .
Nú væri sterkur leikur að skreppa niður á Rue des Martyrs til litla Ítalans míns sem hafði skírt staðinn sinn Árstíðirnar fimm .
Það togaði í mig að hreyfa mig hægt í rökkrinu á götunum og vera meðal manna .
Enn meira togaði það í mig að sitja sem fastast og skyggnast fram og aftur yfir borgina og sjálfa mig og vita hvað ég sæi .
Ég bjó út salat með volgum geitaosti og ristaði brauð .
Ég kom mér fyrir á svölunum og hámaði í mig eins og ég hefði verið í sveltikúr .
Dreypti á góðvíni frá Bordeaux með og mér fannst í bili undravert hvað mikið hafði komið í minn hlut og núna síðast í dag , svolítið kraftaverk .
Lífið hjá mér var gott og áhyggjulítið miðað við flesta vini mína og kunningja .
Gott heilsufar , nóg að bíta og brenna , eiginmaður eins og hugur manns og tvær vel lukkaðar dætur .
Það gat ekki verið rétt að svo mikið vantaði á .
En hvernig sem á því stendur gríp ég í tómt þegar ég horfist í augu við sjálfa mig í spegli .
Hvað ertu að hugsa Brynhildur spyr hann mig oft , maðurinn minn .
Ekkert hjartað mitt .
Það er ekki hægt að hugsa ekkert .
Þú ættir að vita hvað ég er flínk .
Ég fann kaffilykt í gegnum martröðina og áttaði mig á því að verðandi jarðfræðingur , Bárður Stephensen , var kominn úr innkaupaleiðangrinum og lét hendur standa fram úr ermum í litla eldhúsinu mínu .
Kaffi er uppáhaldsdrykkurinn minn og guð má vita hvernig ég færi á fætur ef ég ætti að byrja daginn á einhverju öðru en almennilegu kaffi .
Ekki hvernig kaffi sem er takk .
Jú maðurinn minn tilvonandi , sem ég vissi ekki þá að var hann , var sestur hjá mér á rúmið sem var sem sagt ekki eins gott og gestarúmið grískukennarans .
Kaffið er komið Brynhildur , sagði hann .
Hvað segirðu um það ?
Ætli ég segi ekki takk .
Gesturinn hafði dúkað tveggja manna eldhúsborðið mitt og gert það að allsnægtaborði , með bakkelsi og ávöxtum .
Það minnti ekki lítið á borðið sem kirkjugarðsprinsinn hafði búið mér fyrir þremur morgnum .
Önnur tegundin af sultu sem Bárður hafði keypt var meiraðsegja sú sama .
Því miður .
Þetta er aldeilis girnilegt , sagði ég .
Það má reyna .
Þú ert húslegur .
Ég hef orðið að bjarga mér síðan ég kom til stórborgarinnar .
Ekki auðvelt í byrjun eftir það trítment sem ég fékk hjá henni mömmu minni .
Ég mátti þakka fyrir að geta haldið á hníf og gaffli .
Hún hefði matað mig ef ég hefði ekki streist á móti .
Það er vel þekkt að mæður eru undirrót alls ills .
Eyðileggja syni sína , gera þá að óhæfum eiginmönnum og feðrum með ofdekri og taumlausri aðdáun .
Og hver veit hverju .
París bjargar því sem bjargað verður .
Mamma sendir mér að vísu matarpakka einu sinni í mánuði .
Ég reyni að standa þá af mér tilfinningalega meðan ég háma þá í mig .
Ég hafði eiginlega enga lyst , en Bárði tókst að koma í mig hálfum croissant aux amandes , auk þess sem hann mataði mig á nokkrum bitum af mangó sem hann hafði skorið listrænt .
Hefurðu heilsu til að koma snöggvast út , spurði hann þegar hann sá að það var útilokað að koma meiru í mig .
Út , sagði ég , og ég sagði það þannig að hann fékk stutt hláturskast .
Hefurðu aldrei heyrt talað um úti og inni , spurði hann .
Við erum til dæmis inni núna , en bílarnir eru úti , nema þeir séu í bílskúrum .
Já svoleiðis út , sagði ég , ég skil , kannski við drífum okkur þá þetta út , en bara stutt .
Unaðslegt aprílsíðdegið tók við okkur , með blómstrandi trjám og hvítklæddum ungum konum sem sneru andlitinu í sólarátt .
Þegar við gengum lengra niður eftir rue Saint Jacques fæddist sú hugmynd smám saman að kannski gæti ég þrátt fyrir allt , með tíð og tíma , komið mér upp aðferð til að mjaka mér í gegnum tilveruna án grískukennaradraugsins .
Strax á þessum þriðja degi var reyndar svo komið að ég held ég hefði afþakkað hann með og án líkamlegrar ástar .
En málið snerist ekki um það heldur hitt að mig mundi vanhaga sárlega um hann - þótt ég vildi ekki sjá hann .
Bárður var þvílíkur kraftaverkamaður að hann fékk mig til að halda áfram kaffidrykkju úti á vel valinni stétt .
Það duldist jafnvel ekki mér í þessu ástandi að heimurinn , og sérstaklega París , hefur upp á ómældan yndisleika að bjóða , hugsa sér , að sitja í miðju vori á breiðgötustétt með vini sínum .
Fegnust hefði ég þó orðið því að mega hverfa frá þessum yndisleika og dásemdum , en mig grunaði sterklega að það yrði ekki boðið upp á það .
Sama hvað allt yrði hálfleiðinlegt og seigdrepandi , ef það yrði það þá , ég mundi þumbast í gegn eins og sannur Íslendingur .
Ég bannaði Bárði að koma með mér aftur upp í hreiður , en það þýddi ekki , hann þröngvaði sér inn og ætlaði rétt að þvo upp .
Ég átti að hátta mig niður í rúm , sagði hann .
Þegar ég var komin undir sæng breiddi hann betur ofan á mig , kyssti mig á ennið , sagði mér að sofa , og ég hálfgleymdi mér inn í klingjandi bolla í vaskinum .
Svo hirti nóttin leifarnar af mér .
Átt þú ekki að vera í fyrirlestri , spurði ég þegar Bárður knúði dyra um morguninn eins og hann sagðist mundu gera .
Það er meira gaman hjá þér en í skólanum .
Ég er sem sagt skemmtilegri en fyrirlesari .
Þú ert meira fyrir augað .
Varla mundi ég vinna fegurðarsamkeppni í dag .
Ef ég væri dómari er aldrei að vita .
Viltu ekki skvera þér í sturtu meðan ég hita kaffið ?
Mér líst ekki á þetta Bárður , hvernig ætti ég að byrja dagana ef þú kæmir ekki til að hita kaffi og reka mig í sturtu .
Gáðu nú að hvað þú segir stúlka , ég gæti orðið hræddur .
Ég held þú sért ekki hræddur .
Eftir sturtu og kaffi og brauð leið mér nokkurn veginn eins og ég væri aftur orðin manneskja .
Mér fannst þó vissara að leggjast fyrir ef ske kynni að ég mundi annars missa jafnvægið úr leiðindum .
Bárður settist á stól hjá rúminu og horfði á mig .
Hann er með stórt andlit , stórt höfuð , hann er allur stórbeinóttur , svolítið rauðbirkinn , með rauðleitt hár og ljósblá augu .
Flottur náungi en ekki smáfríður .
Hann hefur drynjandi rödd og það er gaman að fylgjast með honum .
Hann kraup hjá rúminu og lagði höndina utan um mig og höfuðið á rúmstokkinn .
Ég spurði hvort hann væri syfjaður .
Það liggur við .
Hér er pláss fyrir fleiri , ef þeir sætta sig við þrengsl .
Þar hljóp á snærið , sagði gesturinn .
Hann klæddi sig úr og kom upp í til mín á bol og nærbuxum þegar ég opnaði sængina .
Ég lánaði honum annan koddann .
Hann gætti að því að vel færi nú um mig , að engin tá stæði út undan sæng , lá sjálfur úti á brík til að þrengja ekki að mér .
Æðardúnn fyrir prinsessur , sagði hann og klappaði á sængina .
Pabbi gaf mér hana áður en ég fór til Parísar .
Hann tíndi dúninn sjálfur .
Bárður hélt um mig dúnpakkaða með sínum langa þrekna handlegg og ég sofnaði vært .
Mig dreymdi heim til Íslands , mig dreymdi fjall og flæðarmál , íslenskan Ólympstind og Eyjahaf .
Gargandi sjófugla í kaldri sumarsól .
Árabát á útleið .
Aldan slóst við land .
En ég var ekki beinlínis hluti af þessu í draumnum , þetta var ekki mitt land , ég var annars staðar að .
Þegar ég var búin að fikra mig suður á bóginn og farin að spegla mig í einu blágrænu eldfjallavatninu rumskaði ég við það að Bárður var að kyssa á mér öxlina .
Ég lét mér vel líka og það sem á eftir fór , enda var það eins og eftir forskrift og ekki annað að gera en fylgja henni .
Alveg frá því þarna , í blábyrjun , hafði Bárður lag á að gera allt sem okkur fór á milli bæði spennandi og sjálfsagt .
Ef hann var dauðástfanginn af mér sem hann var og er , þá lét hann það ekki flækjast fyrir sér í rúminu eins og hefði komið fyrir aðra dauðlega menn .
Bárður er náttúrlega svo viljasterkur að hann gæti dáið úr því .
Hann er mjög dulur , það tók mig mörg ár að átta mig á því hvað hann er dulur .
Hann lítur nefnilega út fyrir að vera svo opinn og ligeglad .
Ekki veit ég hvernig hann fór að því , en hann las mig eins og opna bók .
Ég sem sagði ekki orð um eitt eða neitt , ástardrauminn minn , dauðaleitina og martröðina sem á eftir fór .
Allt sem hann gerði var rétt .
Ekki eitt feilspor .
Það hefði ekki þurft mikið til að fæla mig eins og ástandið var í höfðinu á mér .
Snilldarbragðið hjá Bárði var að átta sig á því að hann gæti tjónkað við þetta ástand .
Strax frá upphafi var það stefna hjá honum að taka það sem bauðst og knýja ekki á um meira .
Hann skildi svo rækilega að það fæst ekki meira með því að knýja á .
Þegar við rifjum upp fyrstu daga í hreiðrinu lætur Bárður aldrei liggja að öðru en því að ég hafi fengið einhverja pest , þegar það hlaut að blasa við að ég var hálfgeggjuð undir sæng .
Það var ótrúleg tækni hjá honum að reyna ekki of mikið að tala við mig fyrstu dagana , eins og hann er nú skrafhreifinn í verunni .
Hins vegar tók hann vel undir ef ég fitjaði upp á einhverju .
Ég var svo hörð í vörninni að ég skrópaði í öllum fyrirlestrum hjá grískuprófessornum eftir líkvökuna og fékk glósur hjá Claire .
En jafnvel þótt ég vildi ekki vera í sama herbergi og maðurinn nagaði forvitnin mig svo að ég endaði á því að senda Claire út af örkinni .
Ég varð að vita meira þótt ég vildi ekki sjá hann lengur og prísaði mig sæla að eiga Bárð en ekki úrkynjaðan aðalsmann og sérfræðing í líkvökum yfir ungum lifandi stúlkum .
Eitt af því sem sló mig eftir á að hyggja og jók á forvitnina var að gatan hans , sama hvað mér fannst hún fín , var ólíkleg til að hýsa málverk eftir Chagall , tala nú ekki um Fragonard .
Nei maður með svoleiðis myndir hlaut að eiga heima á Place des Vosges eða Ile St Louis .
Lokaði götuspottinn sem lá að kirkjugarðsveggnum bak við Place de Clichy passaði ekki utan um meintan aðalsmann og gersemarnar hans .
Claire pumpaði aðstoðarkennara í fornmáladeildinni sem hafði gert hosur sínar grænar fyrir henni og kom til mín með mikinn fróðleik .
Jú grískuprófessorinn var af einhverri ætt ( of fínn til að tíunda það fyrir litlu stúlkunni af Íslandi þótt hún spyrði ) .
Hann var kominn af greifum og hallarfólki úr Loire-dalnum , og þar var hann oft að finna , í slotinu hjá mömmu sinni sem var orðin ekkja .
Hún var sem sagt grísk , frægt samkvæmisljón , skapheit og fyndin svo af bar .
Það passaði að maðurinn var barnlaus eins og hann hafði tilkynnt nemendum .
Hann var tvígiftur .
Einn af þeim þverhausum sem hafa það af að giftast æskuástinni .
Hún var sellóleikari þegar þar var komið sögu og spáð heimsfrægð .
Hann fór með henni í hljómleikaferðir og Claire sagði að ef ég vildi setja mig í rannsóknarstellingar þá mundi ég geta fundið myndir úr dagblöðum af ungu hjónunum , að minnsta kosti af Mathilde Morgan og sellóinu .
Eftir fimm ára sambúð tók hún saman við ítalskan tenórsöngvara og eignaðist með honum þrjú börn í striklotu .
Ekki væri þetta vænlegur þráður í bók , sagði ég .
Bíddu , sagði Claire .
Ekki gefa það upp á bátinn .
Nú líða einhver ár , gott ef ekki sjö .
Þá var haldið brúðkaup grískuprófessorsins okkar og spænskrar aðalsfrúar af Alba , sem er eitthvað það elsta og fínasta slekti sem til er í Evrópu .
Hún var föl og fríð og þrítug og hafði aldrei gifst .
Þau settust að á Ile St. Louis og bjuggu þar í fjögur ár .
Þá stytti hún sér aldur .
Hún er jarðsett í Montmartre kirkjugarði .
Það var sagt að hann hefði flutt í næstu götu til að geta verið nálægt henni .
Ég skil , sagði ég .
Og af hverju gerði hún út af við sig ?
Það fylgir ekki sögunni .
En hvers vegna í ósköpunum ert þú að spekúlera í þessum kalli ?
Æ ég veit það ekki , hann horfir eitthvað svo undarlega á mig .
Hann hlýtur að vera rangeygður , sagði Claire .
Úr því ég sagði Bárði aldrei hvað var á ferðinni með mig þegar við vorum að draga okkur saman gat ég auðvitað ekki farið að gefa það upp löngu seinna .
Ég fór í hæsta lagi að bæta við einhverju á þessa leið : Þetta var nú ekki bara pest , ég var óttalega eitthvað niðurdregin .
Svo kveið ég fyrir prófunum .
Bárður gerir lítið úr því að ég hafi verið niðurdregin .
Hann segir að það hafi nú ekki þurft mikið til að hressa mig við .
Ég læt nú allt vera hvað það var lítið sem þurfti til , segi ég .
Þetta voru dýrðardagar , segir Bárður .
Víst voru þeir það .
Úti og inni .
Og við fáum hláturskast yfir því hvað ég brást fjarstæðukennt við þegar hann nefndi orðið ÚT .
Svo segjum við í kór : Besta vor í manna minnum .
Annað eins vor hefur ekki komið í París síðan við fórum .
Það var líka Bárði mínum að þakka , skipulagsgáfu hans og viljaþreki , að við gátum notið einhvers af vori og sumarbyrjun í hörðum próflestrinum sem fór í hönd .
Fyrir utan allt annað er það auðvitað Bárði að þakka að ég fór yfirleitt í prófin og að ég las fyrir þau .
Ég hefði svo sem komist af í lífinu án frönsku prófanna minna , en það var þó skárra að hafa þau og gerði mér auðveldara fyrir að fá skemmtilega vinnu þegar stelpurnar fóru að komast á legg .
Sjálfsagt hefði það nagað mig alla tíð ef ég hefði komið próflaus heim til Íslands .
Bárður bjó til dagskrá strax í fyrstu vikunni .
Hann gisti hjá mér aðra hvora nótt .
Gistingar í íbúðarskápnum hans á rue Mouffetard voru óhugsandi .
Hann bankaði á dyr hjá mér morgnana sem hann gisti ekki .
Við fórum saman í skólann og mæltum okkur mót á bókasafninu , oftast Sainte-Geneviève , eftir því hvernig stóð á fyrirlestrum .
Við skiptumst á að útbúa nesti .
Hann fyrir okkur bæði dagana sem hann gisti ekki , og dagana sem hann gisti sá ég um það .
Svo settumst við með nestið og vatnsflöskuna á vel valinn bekk eða á góða grasflöt og létum sólina sleikja okkur í grennd við hádegi ef það var sól .
Ef það rigndi leituðum við skjóls undir tré eða við fengum okkur kaffi og stálumst til að narta í nestið okkar .
Bárður sá til þess að við áttum frí alla daga milli fjögur og fimm , leiddumst um götur , fórum í Observatoire garðinn ( allt var að springa út , meiraðsegja sumar rósir , hugsa sér , í apríl ) og kysstumst , fengum okkur espresso á einhverri stéttinni , gengum um Ile St. Louis , héngum bak við Notre Dame , settumst á Signubakka .
Við vorum samtaka í því að hringsóla ekki kringum Sorbonne og á götunum þar sem ég hafði verið í mestu dauðaleitinni .
Við vinnum betur ef við tökum okkur klukkutíma frí á daginn , sagði Bárður .
Og þessir dagar koma aldrei aftur , fyrstu dagarnir okkar .
Þeir eru of dýrmætir til að láta þá renna hjá án þess að við tökum eftir þeim .
Við skiptumst á að elda .
Bárður eldaði í skápnum sínum þau kvöld sem hann gisti ekki .
Það var ótrúlegt að sjá hvað þetta Íslandströll hreyfði sig fimlega í litlu leikmyndinni sinni án þess að dælda hana .
Mömmudrengurinn hafði lært að bjarga sér og vel það .
Hann galdraði snöggeldaða og gómsæta rétti , eggjakökur með sinnepi og osti , bakaðar kartöflur með nýstárlegum fyllingum , ferskan aspas og brætt smjör , salöt í alls konar volgum og köldum tilbrigðum .
Hann eldaði lax og linsubaunir , nautasteik og franskar , pasta með ljúfri tómatsósu og fersku basilikum .
Svo mikið var víst að ég hafði matarást á Bárði .
Hann gerði rétt víðar en í eldhúsi og allt var mátulega skammtað .
Það hefði verið of mikið ef hann hefði sest upp í hreiðrinu mínu , borðað öll kvöld , gist allar nætur .
Með annars hvors dags laginu hafði ég tíma til að sakna hans , tíma til að jafna mig eftir ástaleiki kvöldsins .
Ekki það að hann gengi nærri mér .
Fyrsta ferðin okkar í óbyggðir var í ágúst sumarið sem við komum heim .
Við fórum í Lónsöræfi og landið fagnaði okkur í dýpstu litadýrð .
Við elskuðumst úti undir berum himni í fyrsta skipti .
Þegar íslensku sumarbirtunni fór að bregða komst ég að því að Bárður getur haldið áfram endalaust .
Í hléum útlistaði nýbakaður jarðfræðingur fyrir mér allt um jarðfræði landsins , bergtegundir , gíga og gos , um hraunstrauma sem eru þunnir og ferðast hratt , um hnausþykk hraun sem skríða fram hægt og ofurþungt .
Enn segir Bárður mér nýjustu fréttir úr iðrum jarðar og endalausar jarðsögur .
Ekkert heillar mig eins og bergið .
Ég mundi ganga beinustu leið í björg ef þau vildu vera svo góð að opnast .
Þegar fram liðu sumur og mamma var dáin fór pabbi oftar með okkur Bárði út um allar hálendistrissur .
Ég hef ekki þorað að segja nokkrum lifandi manni frá því hvernig þeir fara með mig á ferðalögum .
Eins og dyggir þjónar hjá fatlaðri og vangæfri prinsessu .
Um leið er árátta hjá þeim að hafa mig með - eins og það sé ekki að marka ferðirnar nema ég komi með .
Þær eru ófáar lækjarsprænurnar og árnar í landinu sem ég hef verið borin á bakinu yfir og er ég þó ekkert fis .
Það átti ekki að taka minnstu áhættu með Íslandssólina , eins og þeir kölluðu mig , eða jafnvel Brynhildi Íslandssól .
Þetta er of stórgrýtt í botninn , sögðu pabbi og Bárður .
Vissara að halda á þér .
Eða : Straumurinn er fullþungur fyrir þig Brynhildur mín .
Þig gæti farið að sundla .
Það voru engin takmörk fyrir kurteisinni : Viltu ekki trefil Brynhildur mín ?
Hvernig er hælsærið ?
Taktu frekar þessa kótelettu , það er minni fita á henni .
Við þurfum ekki alla leið upp á topp ef þú ert farin að mæðast Brynhildur mín .
Skríddu bara í pokann meðan við eldum .
Ferðafélagarnir voru óþreytandi að leiða mig yfir klungur og strjúka vangann .
Ef það kom fyrir að ég hruflaði mig slógust þeir um að þvo meiddið og setja plástur .
Og ég hagaði mér í einu og öllu eins og þæg stúlka og reyndi að gera þeim til geðs .
Ég dáðist að þeim eins og ég hafði þrek til .
En það var sama hvað ég var undirgefin .
Þeir fóru með mig eins og ég væri ofar þeim í hverri grein .
Ferðafélagar mínir eru svo stórbrotnir menn að það liggur við að landið sjálft fölni í kringum þá .
Sjötuga náttúrubarnið hann pabbi minn vill enn í dag frekar sofa undir berum himni en inni í skála .
Það má blása á Þormóð Strandamann , vindarnir eru hans megin .
Þessar hugsanir ýfðu upp í mér ergelsið yfir Knoll og Tott kærustum dætra minna .
Ég sá þá fyrir mér þar sem þeir fóru á fjöll í búningum eins og erlendir auðkýfingar sem áttu von á fyrirsát ljósmyndara frá Hello bak við hólinn .
Þeir hugsuðu í GPS og græjum meðan pabbi og maðurinn minn studdust við ferðafélagsbækur , leiðarlýsingar frá ýmsum tímum , kort og kompása .
Gengu ekki í öðru en lopa , yst sem innst .
Höfuðfötin voru lambhúshettur um vetur og skotthúfur á sumrin .
Hvað er þetta , segja þorskarnir hver við annan , loksins eitthvað nýtt , segir einn og bítur umsvifalaust á og þá flýta hinir sér að bíta líka því enginn vill skera sig úr , ágætt að hanga hér , segir sá fyrsti út um munnvikið og hinir samsinna .
Stundir líða , síðan kemst einhver hreyfing á allt , þeir eru dregnir af stað , eitthvert mikið afl dregur þá upp , ofar og ofar í átt að himninum sem rofnar bráðum og þá tekur við önnur veröld full af undarlegum fiskum .
* Þeir eru búnir að leggja allar lóðirnar og biðin tekur við .
Löng biðin eftir að fiskurinn bíti .
Tveir klukkutímar yfir ekki neinu .
Tveir tímar í opinni líkkistu úti á Íshafinu .
Í frosti , vaxandi vindi .
Einungis Gvendur og Einar sem hafa nú verk að vinna .
Þeir sleppa ekki árinni , fá ekki hvíld frá henni fyrr en komið er í land og frelsi hafsins að baki , nema vindur sé hagstæður fyrir segl , þá hvílast þeir meðan báturinn siglir , Pétur stýrir og sexæringurinn verður að glæstu skipi .
Æi já , það eru góðar stundir , allt að því fallegar , líkkista verður að skipi sem klýfur öldur , mennirnir dotta og vitund þeirra fyllist draumum .
Gvendur og Einar andæfa hjá duflinu .
Dökkur nætur ­ liturinn sígur hægt undan dagsbirtunni , mjög hægt , það er enn hálfdimmt yfir höfði þeirra , stöku stjarna í skýjarofi en himinninn að smáfyllast af þungsigldum skýjum .
Pétur beygir sig eftir sýrukútnum , losar tappann , sýpur vel á , réttir Árna og þannig drekka þeir allir , fylla munninn af sýrunni og endurnærast .
Það kólnar .
Þetta verður köld bið en hvað um það , þeir hafa legið yfir lóðum í meira frosti en nú , og hafa beðið í meiri vindi , svo miklum að fjóra þurfti til að andæfa .
Hafa beðið í svo miklu myrkri að Pétur þurfti að halda fast í reipið sem er bundið við duflið til að missa það ekki frá bátnum og týna því , hélt fast í reipið en óttaðist undir niðri að djöfullinn lúrði úti í nóttinni og héldi um hinn endann .
Hvarflaði þó ekki að honum að sleppa , því það versta í þessum heimi er tvímælalaust að missa lóðir sínar , týna þeim , þurfa að skilja þær eftir , þurfa að flýja í land í ofboði áður en ofsinn hremmir þá , áður en öldurnar stækka og brotna yfir þeim , nákvæmlega jafn þungar og dauðinn .
En heimurinn er margskonar , það eru til óveður og það eru til stillur og það var dýrleg stilla þegar þeir reru síðast , fyrir hálfum mánuði .
Veröldin svaf , sjórinn var spegill sem hófst og hneig .
Þeir höfðu séð hverja sprungu og glufu í fjöllunum marga kílómetra frá bátnum og himinninn hvolfdist yfir þeim eins og kirkjuþak , þakið sem verndar okkur .
Mennirnir sex höfðu verið þöglir , bljúgir og þakklátir fyrir tilvist sína .
En það er manninum ekki eiginlegt að finna lengi til þakklætis eða auðmýktar , sumir höfðu farið að hugsa um tóbak og gleymdu eilífðinni .
Bárður og strákurinn höfðu hallað sér aðeins aftur og horft á stirndan himininn sem gerir okkur auðmjúk og máttug í senn og virðist stundum tala til okkar .
Það sem hann segir strýkur varlega yfir gömul sár .
En það eru engar stjörnur núna , ekki í þessari legu .
Ekki lengur .
Þær eru allar horfnar bak við skýin sem þykkna yfir þeim og bera með sér illt veður .
Dagurinn nálgast , vindurinn eykst og kólnar , fæddur af ís sem fyllir út í veröldina handan við sjóndeildarhringinn , við skulum ekki róa í þá átt , helvíti er kuldi .
Þeir steypa stakknum yfir sig því þótt peysurnar séu vel þæfðar smýgur heimskautavindur auðveldlega í gegn , og ekki bætir að hafa gegnblotnað af svita .
Þeir grípa allir stakkinn sinn , allir nema Bárður , hann grípur í tómt , hönd hans stirðnar í lausu lofti og hann bölvar hátt .
Hvað ?
spyr strákurinn .
Helvíts stakkurinn , ég gleymdi honum , og Bárður bölvar meira , hann bölvar því að hafa verið óþarflega einbeittur við að leggja línur úr Paradísarmissi á minnið , svo einbeittur að hann gleymdi stakknum .
Andrea örugglega búin að uppgötva það og hefur áhyggjur af honum sem skelfur hér af kulda , óvarinn fyrir heimskautavindi .
Svona geta ljóðin farið með okkur .
Þú ert nú meiri bjálfinn , segir Einar og glottir en Pétur segir ekki neitt og virðist jafnvel forðast að líta til Bárðar , sem tvinnar saman öll þau blótsyrði sem lífið hefur kennt honum , og þau eru mörg .
Blótsyrði eru litlir kolamolar og geta hitað , en orð eru því miður haldlítil gegn heimskautavindi , hann smýgur í gegn og inn að holdi , þá er sæmileg skjólflík margfalt betri og mikilvægari en allir kvæðabálkar heimsins .
Strákurinn og Bárður setjast klofvega gegnt hvor öðrum , byrja að slá saman lófum , fyrst hægt , auka svo hraðann eins og þeir geta , halda áfram þar til sæmilegur hiti er kominn í Bárð en strákurinn orðinn sveittur og móður .
Hitinn fer þó fljótt úr Bárði sem reynir að slá sjálfan sig til hita , nú veikist ég , hugsar hann argur , missi sjálfsagt af næstu róðrum , missi af innleggi til verslunarinnar , missi af fiski , helvítis , hann bölvar , það er vont að missa af fiski .
Fiskur er ekki bara hópur hryggdýra með kalt blóð , lifir í vatni og andar með tálknum , fiskurinn er miklu meira en það .
Flest íslensk þéttbýli voru byggð úr þorskbeinum , þau eru stoðirnar undir hvolfþak draumanna .
Pétur dreymir um að auðgast , rífa gamla bæinn og byggja hús úr timbri með gluggum , það myndi gleðja Andreu og ekki veitir af , það er nefnilega engu líkara en eitthvað vont hafi gerst á milli þeirra .
Pétur veit samt ekki hvað það getur verið , hann er satt að segja ráðþrota , ekki hefur hann breyst , vinnur ætíð svikalaust að öllu , hlífir sér hvergi , en hversvegna líður honum stundum eins og hann sé að missa hana frá sér , er lífið að svíkja hann ?
Hann getur þó ekki stutt fingri á neitt atvik , það er ekkert sem styður þennan grun , nema sú tilfinning að eitthvað í andrúminu vinni gegn honum og reisi vegg á milli þeirra , búi til fjarlægð .
Þessi grunur verður stundum að hreinni vanlíðan , depurðin snertir hann og tekur máttinn úr handleggjunum , þyngir höfuðið , en þó sjaldan hér á sjónum , hér er hann hamingjusamur , hér getur hann yfirstigið allt og við hlið hans situr Árni , besti hásetinn sem Pétur hefur haft .
Árna dreymir líka um hús úr timbri , dreymir um að bæta túnin , slétta úr þúfum , kaupa rauða , mjúka efnið í verslun Tryggva í vertíðarlok , ásamt leikföngum handa börnunum .
Sá sem á sér enga drauma er í hættu staddur .
Gvend dreymir um amerísk stígvél og horfir oft á stígvél Árna .
Einar ætlar að kaupa sér jakka og köflótt pottlok í vertíðarlok en strákinn dreymir um bækur , um annað líf og hann dreymir stundum um Guðrúnu , kannski gætu þau eignast litla jörð saman , nei , andskotinn , hann er enginn bóndi , kærir sig ekki um að vera bóndi , jafnvel ekki með henni sem myndi þó hugsanlega gera allt gott og bjart og breyta öllu í ævintýri , nei , hann verður verslunarþjónn hjá verslun Leós til að byrja með , þá getur hann lesið á kvöldin , þá gerist eitthvað og möguleikunum fjölgar .
Það hefur bætt í vindinn .
Bárður lemur sjálfan sig .
Hann bölvar sér bæði hátt og í hljóði .
Hann dreymir um sjálfstæði gagnvart föður sínum , dreymir um að komast burt , að lifa með Sigríði , með hlátrinum hennar og athugasemdum sem velta oft einhverju við í tilverunni , dreymir um að læra meira , dreymir um Kaupmannahöfn , þar eru turnar og ótal stræti til að villast í , hann dreymir um að gera eitthvað stórt því til hvers í helvítinu lifum við annars ?
Þarna er spurning til að glíma við .
En hér er önnur ennþá brýnni : hvernig á hann að halda kuldanum frá sér ?
Pétur gefur honum tóbak , sem Bárður þiggur þótt hann sé óvanur því , grettir sig yfir römmu bragðinu , tóbakið hitar aðeins en ekki lengi , þeir fara aftur í spans , strákurinn og hann , slá saman lófum , hratt og fast , það eykur enn í vindinn og frostið og skýin dökkna .
Landið er horfið , sjóndeildarhringurinn að fyllast iðandi snjókomu , hún nær þeim eftir rúma klukkustund , ef tíminn hættir þá ekki að líða , hann rétt mjakast áfram , svo hægfara að hann er næstum kyrrstæður .
Árni og Pétur aka sér , þeim er kalt og eru samt í stakknum .
Pétur byrjar að humma , lágt og samhengislaust , mýkir raddböndin , og þegar þau hafa hitnað nóg og liðkast byrjar hann að kveða og hinir leggja við hlustir .
Fyrst eru það hestavísur , vísur um sjósókn , um hetjuskap og hugrekki á sjónum .
En hetjuskapur og hestar duga lítið gegn kuldanum , hann breytir um , byrjar að kveða tvíræðar vísur sem verða fljótlega klámfengnar .
Pétur kann mikið af slíkum vísum , þær skipta tugum , kannski hundruðum .
Hann hefur fært sig um eina þóftu og situr fremst í bátnum , skinnklæddur , með þykka og stóra ullarvettlinga , prjónahúfu undir sjóhattinum , húfan nær niður undir augu , það eru bara augun , nefið , hluti kinnanna og munnurinn sem sjást , skeggið hylur annað , það hylur svipinn og líklega þess vegna sem hann virðist ósigrandi þarna sem hann rær sér og tyggur tóbakið .
Vísurnar vella upp úr honum .
Eins og hann ætli sér að kveða niður sjálfan heimskautakuldann .
Þær verða sífellt hrárri , ofsalegri og Pétur umbreytist .
Hann er ekki lengur þögull , alvörugefinn formaður , vinnuþjarkurinn , eitthvað fornt og dimmt vaknar inni í honum og þetta er ekki lengur kveðskapur sem vellur upp úr honum , kveðskapur er bara fyrir liðleskjur og skólamenn , þetta er frumstætt afl , tungumál með rætur djúpt í dimmri undirvitundinni , sprottið af óblíðu lífi og sínálægum dauða .
Pétri funhitnar og hann rær sér taktfast á þóftunni , slær höndum öðru hverju á lærin þegar rímorðin verða svo þung að það er erfitt fyrir mannslíkamann að ráða við þau , því líkami mannsins er viðkvæmur , hann þolir ekki að fá stórt grjót á sig , þolir ekki snjóflóð , nístandi kuldann , þolir ekki einsemdina , hann þolir ekki rímorð þung af forneskju , gegnsýrð af girnd , og þess vegna slær Pétur á lærin , til að koma orðunum frá sér , og mennirnir fimm kippast við , allir á valdi þessa frumstæða afls sem streymir frá formanni þeirra .
Augu Einars uppglennt af svartri hamingju , Gvendur andar opnum munni , Árni lítur ekki af Pétri , Bárður með hálflokuð augu , hlustar ekki á orðin heldur hljóminn í þeim , hljóminn í röddinni og hugsar , fjandinn sjálfur , hvaðan kemur skarfinum þessi kraftur !
Strákurinn sveiflast á milli hrifningar og andúðar , hann starir á fimmtugan manninn moka upp úr sér klámvísum , hvað er Pétur nema gamall kall og hvað eru þessar vísur nema ruddaskapur ?
En í næstu andrá breytist Pétur aftur í eitthvað fornt og hljómur orðanna rífur í strákinn .
Hann bölvar sjálfum sér , bölvar Pétri , hann situr þarna innan um fimm menn í bátskænu á Íshafinu , með frostið allt í kring , og sveiflast á milli hrifningar og andúðar .
Pétur hefur tekið sjóhattinn ofan , hann hefur svitnað , lagt annan vettlinginn frá sér , stór höndin virðist kreppast utan um sum orðanna , hann starir einbeittur fram fyrir sig og reynir að hugsa ekki um Andreu , vertu lengur , biður hún stundum í krónni , uppi á saltfiskstæðunni sem fer hækkandi , verður bráðum svo há að hann getur ekki lengur staðið á meðan , farðu hægt , segir hún , þetta er gott , og hún færir fæturna meira í sundur , bæði til að njóta hans , til að finna betur fyrir honum , en líka svo hann meiði hana ekki , en hitinn í orðum hennar og fæturnir sem fara betur í sundur verður of mikið , það springur allt inni í Pétri , hann kippist við og bítur saman jöxlum en Andrea lítur ósjálfrátt til hliðar , eins og til að fela vonbrigðin , jafnvel depurðina , sem kemur fram í svip hennar , síðan er þögn í krónni og Andrea forðast að líta á mann sinn .
Og mitt í unaði vísnakraftsins leitar þetta augnablik Pétur uppi .
Krafturinn , kynngin , greddan hjaðna snögglega , verða að engu , sogast út úr honum og hverfa þegar óttinn við að missa hana leitar hann uppi og fyllir hverja frumu .
Missa hana hvert veit hann ekki , aldrei brotið það til mergjar , en hvað á hann , og hvað er lífið ?
Jú , það er þessi bátur , jörðin með húsunum og skepnurnar og síðan Andrea .
Þrjátíu ár með henni .
Hann þekkir ekkert annað líf .
Hverfi hún missir hann jafnvægið , hann áttar sig á því núna , alls óvænt stendur þessi niðurstaða fyrir framan hann , vísan deyr út á vörum hans og Pétur virðist falla saman .
Einar bölvar lágt .
Þekkir vísnaflokkinn sem fjaraði út og hafði beðið spenntur eftir síðustu erindunum .
Óvænt þögnin kemur með heiminn aftur til þeirra .
Kemur með frostið , vindinn , hækkandi öldurnar og snjókorn því iðandi snjókoman hefur nálgast .
Bárður nuddar handleggina í ákafa , strákurinn snýr sér þannig að hann geti nuddað brjóstkassa og bak vinar síns samtímis , Einar og Gvendur andæfa , Árni forðast að líta á Pétur sem er svo ólíkur sjálfum sér , situr þarna og virðist bíða eftir að einhver hendi honum útbyrðis eins og ónýtum hlut .
Báturinn hefst og hnígur .
Sjóveikin sem hefur lítið plagað strákinn í ferðinni , og hann blessað kínalífselixírinn margoft í huganum , snýr nú aftur , þó væg ennþá , flökurleiki sem hann ætti að geta unnið af sér þegar þeir byrja að draga lóðirnar , ef þeir byrja þá einhverntíma , ef tíminn hefur ekki yfirgefið þá , skilið þá eftir á Íshafinu .
Pétur hristir sig , hann hristir sig eins og dýr , rífur sig undan doðanum , uppgjöfinni , óttanum , og segir : róum að duflinu .
Árni , Bárður og strákurinn rétta úr sér en Einar og Gvendur snúa bátnum og róa fast þennan spöl að duflinu , því nú skal draga fisk , nú skal draga það upp úr djúpunum sem heldur lífinu í okkur , bætir híbýlin og stækkar draumana .
Bárður festir lóðahjólið á keipuna , hans hlutverk að draga línuna inn , þarf kraft og úthald í verkið og Bárður hefur talsvert af því .
Pétur hallar sér aðeins út fyrir , horfir ofan í sjóinn , bíður með gogginn í hægri hendi , þeir byrja á lóðinni hans , formannslóðinni .
Eftirvæntingin titrar í þeim .
Bárður dregur , það kemst hreyfing á lóðina niðri í djúpinu , þorskurinn kemur upp á yfirborðið og fær óblíðar viðtökur .
Pétur goggar fiskana um borð , skömmu síðar blóðgar Árni þá með einni , snöggri hreyfingu og aldrei framar synda þeir um bládimm djúpin með galopinn kjaftinn og gleypa allt sem er minna en þeir sjálfir , þær unaðsstundir eru að baki og dauðinn tekur við þeim , en við vitum ekki hvert hann fer með þá , skyldi eilífðarhafið vera til einhverstaðar bak við tímann , fullt af framliðnum fiskum , sumum löngu útdauðum hér á jörðu ?
Fiskurinn er með kalt blóð og kannski ekkert sérlega viðkvæmur gagnvart lífi og dauða , hugsar strákurinn , tekur við lóðinni jafnóðum og Bárður dregur hana inn , vel þungri af fiski , leggur hana niður , vandlega , passar að hún fari ekki í flækju , slítur þá beitu sem ennþá situr á önglunum , það er ekki alltaf auðvelt og hann þarf að vera fljótur , stundum eina ráðið að notast við tennurnar , draga beituna af og spýta henni síðan ískaldri og brimsaltri út úr sér .
Það er drjúgt af fiski .
Bárður byrjaður að draga inn lóð Árna , Pétur mundar gogginn , hann brosir , þetta er falleg stund .
Einar og Gvendur andæfa , þeir brosa báðir , Gvendur minnir á gæfan risahund og það er kominn morgunn .
En þegar Bárður er kominn langt með fjórðu lóðina , lóð stráksins , er eins og dimmi aftur , það er eins og nóttin hafi snúið aftur til þeirra , fyrirgefið mér , en ég gleymdi svolitlu .
En þetta er þá ekki nóttin sem er komin aftur eftir húfu sinni , því Pétur lítur upp og horfir í kringum sig ; heimurinn er horfinn og svartur mökkur þar sem sjóndeildarhringurinn ætti að vera .
Það er veður í aðsigi og það mun hremma þá innan skamms .
Árni , segir Pétur , og segir ekkert annað því Árni sér hvert formaðurinn horfir , leggur hnífinn frá sér og byrjar að hjálpa Bárði að draga , sjórinn er orðinn órólegur , umburðarlyndi hans gagnvart þessum báti , þessum mönnum , er á þrotum .
Öldurnar stækka , þær hækka , vindurinn næðir , hreyfingar Bárðar orðnar hægari , kuldinn farinn að taka máttinn úr honum , gleðin yfir góðum afla hitar eitthvað en samt ekki mikið og alls ekki nóg .
Gleði , hamingja , funheit ástin er þrenningin sem gerir okkur að manneskjum , sem réttlætir lífið og gerir það stærra en dauðann , og samt veitir hún ekki meira skjól fyrir heimskautavindi en þetta .
Ást mína fyrir stakk , gleði mína og hamingju fyrir aðra peysu .
Íshafsvindurinn blæs , herðir sig með hverri mínútu og hreytir snjóflygsum út úr sér .
Gvendur og Einar þurfa nú að taka á öllu sínu til að halda bátnum sæmilega stöðugum , öldurnar hækka umhverfis þá , landið löngu horfið , sjóndeildarhringurinn horfinn , það er ekkert í heiminum lengur nema sex manns á bátskel , dragandi fisk og drauma upp úr köldu djúpinu .
Pétur rígheldur sér , goggar fiskinn um borð , lítur til skiptis á Bárð og veðrið í kringum þá , Árni og Bárður byrjaðir að draga fimmtu lóðina , lóð Gvendar sem heldur fast í árina sína , svo risastór við hlið Einars en lítill og hræddur inni í sér því það hlýtur að vera voðalegt að drukkna , og Íshafið kærir sig ekkert lengur um þennan bát , um þessa spýtu með mennina sína , og nú brestur á veður .
Snjókoman þéttist .
Samt varla hægt að kalla þetta snjókomu .
Vindurinn þeytir snjókornum framan í mennina svo þeir verða að píra augun , helst líta undan .
Það brotnar úr öldunum kringum bátinn , sjóskvettur ganga yfir þá , ekki miklar en það þarf bara svo lítið til að gegnbleyta mann sem gleymir stakknum sínum í landi , Bárður sýpur hveljur .
Og nær samstundis lítur Árni á Pétur , sem kinkar kolli , kastar goggnum ofan á fiskihrúguna , uppundir 200 fiskar , Árni teygir sig eftir hnífnum , sker á lóð Gvendar sem þeir voru langt komnir með að draga inn , hálfboginn við verkið , hvorki situr né stendur , tími til kominn , stynur strákurinn , búinn að æla tvisvar , ældi sýrunni , ældi rúgbrauðinu frá því í nótt , sumt fór í bátinn , sumt í sjóinn , annað tók vindurinn .
Snjókoman þéttist að þeim og minnkar heiminn , þeir sjá bara fáeina metra frá sér , og það eina sem þeir sjá eru stækkandi öldur , dýpkandi öldudalir .
Báturinn lyftist upp , hann hrapar niður , peysa Bárðar er orðin að klakabrynju , hann sest niður á þóftu , hlammar sér niður , lemur sig ákaft .
Strákurinn reynir að rífa sig undan sjóveikinni sem ágerist , og það þrátt fyrir kínalífselixírinn sem er heimsþekkt og hávísindaleg framleiðsla , hangir fremur en situr á þóftunni og nuddar vin sinn máttleysislega , býðst til þess að lána honum stakkinn sinn en Bárður hristir höfuðið , stakkur stráksins alltof lítill og það myndi heldur ekki bæta úr að hafa þá báða gegnblauta .
Helvíti helvíti helvíti , muldrar Bárður .
Hvað með lóðina mína !
öskrar Einar og horfir æðisgenginn til Péturs og Árna , við getum ekki beðið lengur , hrópar Pétur á móti , það eru ekki nema þrír metrar á milli þeirra en vilji maðurinn láta heyra í sér hér á Íshafinu , verður hann að hrópa , æpa , og samt er ekki víst að það dugi til .
Og Einar öskrar , hann vindur til höfðinu , eins og í kvöl , eins og til að lægja ofsann sem hótar að sprengja höfuðið , bítur síðan saman jöxlum , af öllum mætti og nær að halda aftur af orðunum sem hvína innra með honum .
Pétur er formaður , orð hans eru lög , sá sem er ósammála getur farið annað , en það er samt blóðugt og það gerir Einar svo reiðan að hann bókstaflega sér blóð þegar allar lóðir nema hans eru dregnar inn , þungar af fiski , þetta er svartasta óréttlæti , þetta er kolsvart helvíti .
Rúmlega þriggja tíma kappróður , annað eins í andófinu og hvað fær maður , ekki neitt , fiskurinn skilinn eftir ofan í sjónum , hangandi á önglunum .
Einar horfir drápsaugum á Bárð sem reynir að lemja kuldann af sér og á náfölan strákinn sem nuddar vin sinn , það er ekki veðrið sem rænir Einar fiski , heldur Bárður .
Seglið !
gargar Pétur upp í vindinn og iðulausa snjókomuna , eitt orð og Einar og Gvendur draga árarnar inn , Bárður og strákurinn rétta úr sér , mennirnir hreyfa sig hratt , en varfærnislega , óvarleg hreyfing , vanhugsuð , og báturinn gæti misst jafnvægið sem skilur að líf og dauða .
Möstrin tvö rísa upp , seglin strengd á milli þeirra , Pétur búinn að setja út stýrið , þarf að skríða til þess og það er engu líkara en að vindurinn ráðist á seglið , steypi sér af ofsa yfir það , loksins eitthvert viðnám , loksins eitthvað annað en loftið tómt , báturinn leggst næstum á hliðina .
Þeir horfa beint ofan í sogandi sjóinn .
Himinninn löngu horfinn yfir þeim , hér er enginn himinn lengur , enginn sjóndeildarhringur .
Báturinn nær aftur jafnvægi , það eru æfð handbrögð og Pétur stýrir vel .
Byrjað að rjúka úr sjónum , gusur og úði ganga yfir þá , þeir súpa allir hveljur nema Bárður sem er þögull og reynir að ausa bátinn en á erfitt með að halda á ausunni sökum kuldans sem smýgur gegnum klakabrynjuna , vindurinn þeytir þeim áfram , þeir sigla með heimskautavind á hælum sér , snjókoman eltir þá , hún hleðst á bátinn og seglin og frýs þar .
Mennirnir reyna að lemja snjóinn af , þeirra hlutverk er að lifa og þeir hamast allir nema Pétur sem stýrir kuldakrepptur , dofinn í andliti , ekkert framundan nema ólmandi sjórinn og snjókoman en Pétur þarf ekki að sjá neitt , áttirnar búa innra með honum og hann reynir að stýra þeim rétta leið , eins og vindur leyfir .
Þeir hamast .
Lemja snjó og frost af bátnum .
Þeir reyna að lemja dauðann frá sér og þurfa að beita öllu sínu og það er alls ekki víst að það dugi , ástand Bárðar minnkar líkurnar , en það væri dauðadómur yfir þeim öllum ef einhver þeirra lánaði honum stakkinn sinn , þó ekki nema stundarkorn , þá yrðu tveir óvinnufærir , en ekki einn .
Stakklaus maður rennblotnar á örskömmum tíma , kuldinn nær tangarhaldi á honum og sleppir ekki aftur , ekki hérna úti á opnu hafinu .
Reyndu að hamast , hrópar strákurinn að Bárði , sem lemur frost og snjó máttleysislega af seglinu fyrir ofan sig , hættir því fljótlega og lítur á vin sinn .
Það er næstum eins og Bárður sé brosandi , hann færir sig nær og svo nálægt að það eru ekki nema nokkrir sentimetrar á milli þeirra , annar fölur og máttvana af sjóveiki , hinn bláhvítur af kulda .
Bárður fer með höfuðið fast upp að höfði stráksins , brún augun full af einhverju sem strákurinn skilur ekki , munnur Bárðar herpist , hann berst við að mynda orð , yfirvinna kuldann , og honum tekst það , orðin koma , afskræmd að vísu en skiljanleg þeim sem vita hvaðan þau eru ættuð , og strákurinn veit það : Blíður er árblær , blíð er dags koma , fylgja henni tónar , töfrafullir , árvakra fugla , sem er eyrna lyst .
Strákurinn reynir að brosa í gegnum sjóveiki og kulda , í gegnum ótta .
Bárður kemur enn nær , börðin á sjóhöttunum beyglast og enni þeirra snertast , ekkert er mér indælt , utan þín , muldrar Bárður , ljóðlínan skrifuð í bréfið sem Bárður hafði klárað í gærkvöldi , stílað á Sigríði sem stendur kannski núna við strokkinn í sveitinni einhverstaðar bak við óveðrið , sé eitthvað til utan við þetta óveður , þessa bátskænu og þessa snjókomu sem vindurinn tætir í sundur og fleygir framan í þá .
Strákurinn heldur áfram að lemja frostið af segli og bát , honum er léttara um andardrátt .
Vissan um að Bárður láti ekki frostið buga sig gefur honum aukinn kraft , blíður er árblær , og um stund gleymist allt nema átakið við að lemja frost og snjó af segli , nema baráttan fyrir lífinu , en þegar hann lítur næst til hliðar hefur Bárður skriðið aftur í bátinn og lagst fyrir í barkanum .
Strákurinn staulast , hálfskríður og þröngvar Einari til hliðar svo hann komist að Bárði , Einar öskrar í eyra hans , viltu að við drepumst allir , helvítis hlandhvolpurinn þinn !
því sá sem sinnir ekki sínu stefnir öllum í voða , en hvað með það , þarna liggur Bárður , hefur dregið hnén upp að bringu og krækt handleggjunum utan um þau .
Strákurinn fer alveg niður að honum og kallar Bárður !
hann kallar nafnið sem skiptir meira máli en öll heimsins nöfn samanlögð , og bátur með 200 fiska , fer svo nálægt að hann andar á brún augun .
Bárður horfir á móti , alveg sviplaus því kuldinn hefur lamað vöðvana í andlitinu , en hann horfir þó .
Það er þrifið í hálsmál stráksins .
Einar togar hann harkalega upp , strákurinn lítur yfir bátinn , Pétur og Árni æpa eitthvað til þeirra en hann heyrir ekki neitt , það eina sem heyrist er gnýrinn í vindinum .
Strákurinn lítur á Einar og slær hann síðan af ísköldum ofsa , hittir kinnbeinið .
Einar hrekkur undan högginu , en ekki síður ofsanum sem gerir strákinn óþekkjanlegan , hann fer aftur niður á hnén , rífur sig úr stakknum , reynir árangurslaust að klæða Bárð í hann , nuddar andlit Bárðar , lemur á axlirnar og andar á augun því að þar er lífið , hann kallar , hann lemur meira og hann strýkur fastar en það er alveg sama , það skiptir engu máli , Bárður er hættur að horfa , það er enginn svipur lengur í augunum .
Strákurinn er kominn úr vettlingunum og nuddar kalt andlit vinar síns , starir í augu hans , andar á þau , hvíslar , segir eitthvað , strýkur vangana , hann slær þá og hann öskrar og biður og hann hvíslar en það gerist ekkert , tengslin á milli þeirra hafa rofnað , kuldinn hefur slegið eign sinni á Bárð .
Strákurinn lítur aftur fyrir sig , á mennina fjóra sem berjast fyrir lífi sínu , berjast í sameiningu , lítur aftur á Bárð sem er aleinn , það kemst enginn lengur að honum , nema kuldinn .
Ekkert er mér indælt , utan þín .
V Það er lygilega gott að hafa fast land undir fótum .
Þá hefur maður ekki drukknað og getur fengið sér að borða eftir tólf tíma úti á Íshafinu , inni í hvassviðrinu og tættri snjókomunni .
Étið margar brauðsneiðar af rúgbrauði með haug af smjöri og kæfu og drukkið kolsvart kaffi með púðursykri .
Það verður tæpast betra .
Hungrið farið að naga menn að innan , þreytan titrandi í vöðvum , á slíkri stundu er kaffi og rúgbrauð sjálft himnaríki .
Og síðan , þegar búið er að gera að aflanum , nýr , soðinn fiskur með mörfloti .
Hamingjan er að fá sér að borða , að hafa sloppið frá óveðrinu , komist í gegnum brimskaflana sem drynja rétt undan landi , að hitta á rétta sekúndubrotið til að sigla þar í gegn , annars steypir brimið bátnum eða fyllir hann og þá eru sex ósyndir menn í sjónum og 200 dauðir fiskar , aflinn ónýtur og talsverðar líkur á því að mennirnir drukkni , en Pétur er snillingur , hann þekkir andartakið , þeir renna í gegn og eru sloppnir .
Gvendur og Einar stökkva útbyrðis , lenda í hnédjúpum sjónum , Guðmundur og einn úr áhöfn hans ösla á móti .
Þeir reru ekki , Guðmundur hætti við á síðustu stundu , þeirri alsíðustu , tveir sátu skinnklæddir í bátnum , hinir byrjaðir að ýta þegar Guðmundur hætti við , einhver litbrigði út við sjóndeildarhringinn sem honum leist ekki á .
Og þeir sem eru í landi horfa ekki aðgerðalausir á báta lenda heldur hjálpa til , það er lögmál ofar landslögum því hér er spurt um líf eða dauða , og flestir kjósa það fyrrnefnda .
Lífið hefur það líka framyfir dauðann að þú veist nokkurnveginn hvað þú hefur í hendi , dauðinn er hinsvegar hin mikla óvissa og fátt fer eins illa í manneskjuna og óvissan , hún er það alversta .
Fjórir úr áhöfn Guðmundar standa við spilið ásamt Gvendi og Einari og draga bátinn upp vörina , hinir ýta , fyrir utan ólmast fnæsandi brimið , enn utar geisar óveðrið .
Veðrið er talsvert skárra hér , ymur að vísu í fjallinu fyrir ofan búðirnar og vindurinn svo harður að Andrea þarf að standa gleið og stundum að halla sér á móti honum .
Kaffið tilbúið inni í búð og hún stendur þarna , hallar sér upp í vindinn , skilur ekkert í sér , ætti að vera komin niður að bátnum , ýta með síðustu metrana , velja tvo fiska úr aflanum til að sjóða , verða síðan samferða þeim upp í búð þar sem þeir setjast hamingjusamir yfir kaffiilmi og gömlu brauði ofan í skrínum , hamingjan þarf ekki alltaf að fara með himinskautum .
Hann hefur enn ekki haft orku í að taka upp úr töskunni en var þó búinn að ganga frá hreinlætisvörunum og hengja náttsloppinn inn á bað .
« Helvítis maðurinn ! »
tautar Guðmundur og klæðir sig í sloppinn en hann finnur hvergi inniskóna og hleypur því berfættur upp í brú .
« Halló ! »
segir Guðmundur um leið og hann æðir inn á brúna en hann fær ekkert svar .
Hann gengur beint að Dauðsmannsbjöllunni og þrýstir á hnappinn , við það hættir ljósið að blikka og bjallan þagnar .
« Hvert í andskotans , heitasta helvíti ! »
tautar Guðmundur , sem er orðinn rauður í framan og svo æstur að hendurnar skjálfa og tungan þornar í munninum .
Hann fer yfir stjórntækin til að athuga stefnu skipsins og hraða .
Kúrsinn er réttur , aðalvélin gengur á fullum snúningi , hvergi loga nein viðvörunarljós en hvað er þetta ?
Ratsjárskjárinn er svartur eins og nóttin fyrir utan !
« Hvert í ... ! »
tautar Guðmundur og andar hratt með nefinu .
Hann bankar í skjáinn , ýtir á alla takka og snýr birturofanum alveg í botn réttsælis en allt kemur fyrir ekki .
Þar sem ljósgeisli á að snúast hring eftir hring umhverfis ímyndað skipið með græna slikju í eftirdragi er ekkert að sjá nema dimmt gler með rykkornum og fingraförum .
Hvað er að gerast ?
« Ég á ekki til aukatekið ... »
tautar Guðmundur og rennir sveittum lófa yfir höfuðið , síðan slítur hann starandi augun af myrkvuðum radarskjánum og færir þau yfir á GPS-staðsetningartækið sem er á stærð við útvarpsvekjaraklukku og birtir nákvæma staðsetningu skipsins með rauðum tölustöfum á svörtum skjá : 55° N 32° W « Jæja , við erum að minnsta kosti á ... »
segir Guðmundur og andar aðeins léttar .
Hann steinþagnar í miðri setningu þegar rauðu tölustafirnir hverfa af svörtum skjá GPS-staðsetningartækisins .
« Hvað í ... ? »
tautar Guðmundur og fær sting í hjartað .
Hann bankar í tækið , snýr tökkunum réttsælis og rangsælis , togar í snúruna , gefur skjánum selbita en stafirnir birtast ekki aftur .
Hvað í heitasta , hoppandi helvíti gengur hér á ? !
« JÓNAS ! »
öskrar Guðmundur og lemur með krepptum hnefum í stjórnborðið en hann fær ekkert svar .
Guðmundur dregur djúpt andann og reynir að róa sig niður , veltir höfðinu til og frá og telur upp að fimmtíu í huganum .
Hann röltir yfir á bakborða og hellir bleksvörtu kaffi í fantinn sinn , skvettir mjólk út í og sest síðan í stól skipstjórans .
Hann rær fram í gráðið og trommar með fingrum vinstri handar á stólarminn á meðan hann sötrar ofsoðið kaffið .
« Andskotinn sjálfur !
Ég verð að ræsa út einhvern til að leysa mig af , » segir Guðmundur við sjálfan sig eftir nokkurra mínútna bið .
Hann stígur niður úr stólnum en nemur staðar og leggur við hlustir þegar dyr opnast og einhver kemur inn á brúna .
Einhver sem kastar mæðinni hjá kortaklefanum , hnerrar eins og hundur og sýgur síðan hor og ískalt regnvatn upp í nefið .
« Hver er þar ? »
spyr skipstjórinn kuldalega og gengur tvö skref áfram með manndrápsglampa í uppglenntum augunum .
XVI 04:17 Jónas stýrimaður opnar út á pallinn aftan við stýrishúsið en pírir augun og tekur tvö skref aftur á bak þegar vindurinn og regnið skella á honum .
Hann grípur um dyrakarminn með vinstri hendinni , rígheldur í hurðarhúninn með þeirri hægri , stígur yfir þröskuldinn og út á pallinn og nær að skella dyrunum á eftir sér í þriðju tilraun .
Það er skárra að standa úti á járnpallinum en í dragsúginum í dyragættinni en Jónas á samt í talsverðum erfiðleikum með að halda sér uppréttum .
Hann neyðist til að sleppa takinu á köldu og blautu handriðinu rétt á meðan hann reimar hettuna fasta utan um höfuðið en missir þá fótanna , skellur beint á bakið og slengir hnakkanum utan í stýrishúsið .
« Heilög María , móðir ... »
tautar Jónas og veltir sér yfir á fjóra fætur .
Gegnum X-munstrað járngólfið sér Jónas járnstigann hlykkjast alla leið niður á B-þilfar og út undan sér kemur hann auga á skutinn sem svífur eins og pottlok yfir hafi sem kraumar eins og eitur í nornapotti .
Hann staulast á fætur , heldur sér fast í ískalt járnið og klifrar upp efsta stigann sem liggur upp á þak brúarinnar .
Þetta er rennislétt , grænmálað járnþak , girt af með sams konar rekkverki og stigapallarnir aftan á stýrishúsinu .
Aftast á þakinu og beint yfir stiganum er tólf metra hátt ratsjár- og ljósamastur með tveimur ratsjárskönnum og þremur loftnetsstöngum fyrir farsíma og talstöðvar , auk lögbundinna ljósa .
Ofarlega í mastrinu , sem er þríhyrnt og mjókkar eftir því sem ofar dregur , eru tveir pallar með handriðum , sá neðri talsvert rúmgóður en sá efri helmingi minni .
Jónas fikrar sig hægt og varlega upp eftir lóðréttum járnstiga í miðju mastrinu og reynir eftir bestu getu að horfa ekki niður fyrir sig .
Svona hátt yfir sjávarmáli eru hreyfingar skipsins ýktar til hins ýtrasta .
Jónas sveiflast svo hratt fram og aftur að hann fær fiðrildi í magann og hitastraum upp í höfuðið , hliðarhreyfingarnar toga svo fast að hann missir næstum takið á regnblautu járninu og þegar skipið fellur ofan í öldudali er eins kjötið rífi í beinin og blóðið renni allt niður í fótleggina .
Jónas klifrar alla leið upp undir neðri pallinn en leggur ekki í að fara upp á hann .
Regnið skellur á honum eins og blaut tuska og vindurinn fleygir honum til og frá , rífur í gegnblauta úlpuna og þrýstir vatni inn í augu og nef .
Buxurnar límast fastar við lærin , skórnir eru fullir af vatni , hendurnar eru eldrauðar og fingurnir stirðir eins og þykkar gúmmíslöngur .
Fyrir framan Jónas eru tvö lárétt járnrör og út um endann á þeim hlykkjast einangraðir vírar sem liggja upp á við og tengjast meðal annars þokulúðrinum , litlu rauðu blikkljósunum í mastrinu , ratsjárskönnunum , sem snúast hring eftir hring í vindinum , og loftnetunum sem stingast eins og langar nálar upp í svartan himininn .
Jónas læsir vinstri handleggnum utan um burðarvirki mastursins og dregur stóra klípitöng með gulum handföngum upp úr úlpuvasanum hægra megin .
Jónas vill einungis klippa á loftnetsstangirnar en hann veit ekki hvaða vírar tengjast þeim þannig að hann neyðist til að klippa alla vírana í sundur til að vera viss , þó að skipið megi í sjálfu sér ekki við því að missa sambandið við ratsjárstöðvarnar .
Vírarnir eru bæði stinnir og blautir , töngin er stíf og rennur til í votri og kaldri hendinni .
Jónas pírir augun einbeittur .
Hann má ekki missa töngina , og hann má ekki missa takið á mastrinu .
Vírarnir hrökkva sundur einn af öðrum , fingur vinstri handar hrökkva til á blautu járninu , augun blindast af regni , töngin skælist í hægri hendinni en að lokum eru allir vírarnir sundurklipptir .
Þeir dingla lausir eins og lakkríslengjur með koparfyllingu .
Jónas læðir tönginni aftur í úlpuvasann og fikrar sig til baka niður snarbrattan stigann .
Þegar skósólarnir snerta þak brúarinnar hríslast um hann kjánalegur gleðistraumur .
En það er ekki allt búið enn .
Hann á eftir að klippa á vírinn sem liggur neðan úr gervihnattamóttakaranum , hvítum kúpli sem stendur uppi á mjóum járnfæti fremst á þaki brúarinnar bakborðsmegin og er á stærð við búkinn á stórum snjókarli .
Jónas stendur kyrr og heldur sér í mastrið á meðan hann jafnar sig eftir klifrið .
Honum á hægri hönd er reykháfur skipsins , ferkantaður strompur sem fjögur bogin útblástursrör stingast upp úr .
Svartur reykurinn rennur saman við myrkrið og hverfur inn í nóttina en stundum slær honum framan í Jónas sem missir þá andann og hóstar undan súru og ertandi svartolíusótinu .
Uppi á þaki brúarinnar eru auk gervihnattamóttakarans fáeinar túður .
Framarlega stjórnborðsmegin er ískastari á fæti og fyrir miðju er segulkompás uppi á mannhæðarháum palli , pakkaður inn í grænan segldúk .
En að mestu er þakið autt , bara grænmálað járn sem er hjúpað slímugri seltu , sóti , olíubrák og rennandi vatni .
Skipið lyftir sér hægt upp á ölduhrygg og hallar sér eilítið á bakborða , fram undan skríður skýjabakki til austurs og allt í einu glittir í eitthvað sem skín eins og gull á himninum .
Það er nýkviknað tungl sem lítur út eins og vagga þar sem það hvílir ofan á ólgandi skýjunum .
Jónas starir á tunglið og gleymir sér eitt augnablik .
Hann sleppir takinu á mastrinu til að skýla augunum fyrir vindinum og þá tekur skipið dýfu og réttir úr sér , vindurinn slær Jónas í bakið , hann missir fótanna , kastast fram fyrir sig , rennur á fleygiferð á maganum yfir þakið og stoppar ekki fyrr en á rekkverkinu fremst á brúnni .
Hægri vanginn skellur á hvössu járni , Jónas fær högg á hægri öxlina , bringubeinið logar af sársauka og það heyrist lágvært hvæs þegar vinstri höndin grípur um sjóðheitan kastara framan á þakbrún brúarinnar .
Jónas æpir og engist um af kvöl og ótta en öskrin drukkna í vindinum og rekkverkið forðar honum frá banvænu falli fram af þakinu .
« Guð minn góður ! »
segir Jónas og rígheldur sér í rekkverkið .
Hann þorir ekki að sleppa og þarf nokkrar mínútur til að telja í sig nægan kjark til að standa upp og halda áfram .
Nóttin er aftur orðin dimm eins og kolageymsla og hvergi ljósglætu að sjá á himni .
Skref fyrir skref fikrar Jónas sig yfir að gervihnattamóttakaranum bakborðsmegin .
Stundum hallar stýrishúsið aftur , og þá hangir hann í votu rekkverkinu og horfir óttasleginn upp í tómið , en stundum hallar það fram og þá þrýstist ískalt járnið inn að beini og hann starir skelfingu lostinn alla leið niður á veðurþilfarið , sem blasir við eins og ræktað land úr flugvél sem kemur inn til lendingar .
En af og til virðist stýrishúsið vera tiltölulega lárétt , og þá sætir Jónas lagi og hraðar sér yfir þakið , eins og mörgæs sem flýtir sér yfir ís .
Eftir að hafa krækt vinstri handleggnum utan um fótinn á gervihnattamóttakaranum sækir Jónas klípitöngina í hægri úlpuvasann , læsir kjafti hennar utan um sveran vírinn , sem beygist út í loftið undir kúplinum áður en hann hverfur ofan í hvítmálað járnrör utan á fætinum , og tekur af öllu afli um sleip handföngin með báðum höndum .
Hnúarnir hvítna , kjaftur tangarinnar sígur rólega ofan í einangraðan vírinn , Jónas grettir sig og kjökrar af áreynslu , skipið fellur fram og stefnið kyssir þunga ölduna : Bomm , bomm , bomm ...
Vírinn hrekkur í sundur og Jónas missir takið á klípitönginni sem smýgur úr stirðum höndum hans , skoppar einu sinni á þakinu og hverfur síðan fram af brúninni bakborðsmegin .
« Fjandinn ! »
segir Jónas og leggur við hlustir .
En hann heyrir ekki töngina lenda á neinu , ekkert högg , ekkert glamur , ekki neitt .
Hún hefur trúlega fallið beinustu leið í sjóinn , og þar er hún best geymd .
Jónas grípur með báðum höndum um rekkverkið og kastar mæðinni .
Hann brosir út í annað , sýgur regnvatn upp í nefið og hlær lágt .
Honum tókst það !
Skipið er frjálst undan oki og áreiti fjarskiptanna .
Enginn getur haft samband við skipið og skipið getur ekki haft samband við neinn .
Það er utan þjónustusvæðis .
Það siglir sinn sjó í þögn og friði , eins og skip eiga að gera .
Nú siglir Jónas óáreittur á stefnumót við Guð og óvissuna , laus við áhyggjur af afskiptum yfirvalda og áreiti fjölmiðla , ringlaðra ættingja og syrgjandi ástvina .
Reyndar er frekar slæmt að hafa misst bæði ratsjána og GPS-staðsetningartækið , svona sálrænt séð , en það skiptir í raun og veru engu máli .
Stefnan er áfram tekin með segulkompásnum og staðsetninguna er hægt að reikna út með sextanti í góðu veðri á nóttu sem degi .
Ef menn gátu þetta til forna hljóta menn að geta þetta nú á dögum .
Ratsjáin fylgist með umferð nálægra skipa en þar sem önnur skip sjá þetta skip áfram á sinni ratsjá er lítil sem engin hætta á árekstri , sérstaklega ekki í björtu .
Jónas gengur aftur á bak niður stigann sem liggur niður á pallinn aftan við stýrishúsið , síðan grípur hann um handriðið , hraðar sér að dyrunum og tekur í húninn .
« Jesús kristur ! »
segir Jónas stundarhátt þegar vindurinn skellur á hurðinni sem fýkur upp og kippir honum eins og tuskudúkku yfir háan þröskuldinn .
hann missir jafnvægið en sleppir ekki takinu á hurðinni .
Hann nær að spyrna við fótum og leggjast á hurðina af fullum þunga og þannig tekst honum að sigra glímuna og loka ýlfrandi vindinn og lemjandi regnið úti .
Þögn .
Ískalt regnið streymir ofan í hálsmálið á úlpunni og niður á brjóst og bak , hendurnar skjálfa og tennurnar glamra í kjaftinum .
Jónas hneppir úlpunni frá sér og dregur rennvota hettuna af höfðinu áður en hann opnar inn á brúna .
Hann lokar á eftir sér , kastar mæðinni hjá kortaklefanum , hnerrar eins og hundur og sýgur síðan hor og ískalt regnvatn upp í nefið .
Ætli undirheimamaðurinn sé sofnaður ?
« Hver er þar ? »
spyr einhver kuldalega og stígur tvö skref áfram í rökkrinu .
Jónas sér hvar glittir í manndrápsglampa í uppglenntum augum sem hann veit að hann á að þekkja .
- Ha ?
Hvað ? »
spyr Jónas sem stirðnar upp þegar hann áttar sig á að það er sjálfur skipstjórinn sem tekur á móti honum í annars mannlausri brúnni .
« Hvar er ...
hásetinn ? »
segir Jónas til að segja eitthvað en auðvitað vekur fjarvera Jóns Karls bæði undrun og reiði í huga hans , nærvera skipstjórans gerir hann hins vegar dauðhræddan .
« Það er ekki mitt að svara því ! »
segir Guðmundur sem er svo reiður að hann á erfitt með að tala skýrt .
« Þú ert vakthafandi stýrimaður ! »
« Hann sagðist bara ætla á klósettið , » segir Jónas og reynir að hugsa upp einhverja trúverðuga sögu .
« Ratsjáin er úti ! »
segir Guðmundur og hnýtir náttsloppinn fastar um sig .
« Og GPS-tækið var að detta út ! »
- Ha ?
Já , ég ætlaði að athuga með það , sko , » segir Jónas og ræskir sig og sýgur regnvatn upp í nefið .
« En það er óðs manns æði að ætla þarna upp núna .
Kolvitlaust veður og ... »
« Yfirgafstu brúna ? »
urrar Guðmundur og fyllir lungun af lofti sem hann blæs síðan út um þandar nasirnar .
« Já , ratsjáin datt út og ... »
« Þú sagðir að hásetinn hefði farið á klósettið ! »
segir Guðmundur og fórnar höndum .
« Og síðan ferð þú í einhverja ævintýraferð án þess að láta nokkurn mann vita !
Í ÞESSU VEÐRI ! »
« Ja , ég , sko ... »
« ER EKKI ALLT Í LAGI MEÐ ÞIG ? »
geltir Guðmundur og frussar kaffiblönduðu munnvatni yfir gegnvotan stýrimanninn .
« Jú , já , eða sko ... »
tautar Jónas og klórar sér í blautu hárinu en hann hefur ekki hugmynd um hvað hann á að segja , eða hvað hann á ekki að segja .
« Jónas ? »
segir Guðmundur skipstjóri og gengur alveg upp að stýrimanninum sem er við það að lyppast niður af þreytu , svefnleysi og vanlíðan .
« Er eitthvað sem þú ... »
Guðmundur hættir í miðri spurningu þegar einhver opnar dyrnar og gengur inn á brúna .
« Góða kvöldið , » segir Jón Karl og skellir dyrunum á eftir sér .
« Hvað gengur á hér ? »
Jónas segir ekki neitt en Guðmundur skipstjóri horfir rannsakandi á hásetann sem er bæði rauður og votur í framan , eins og hann sé nýkominn inn úr óveðrinu .
XVII 04:22 Jón Karl yfirgefur brúna og bankar á dyrnar á klósettinu uppi á G-þilfari þar sem hann gerir ráð fyrir að Jónas sitji á postulíninu .
« Ég ætla aðeins að skreppa niður ! »
Síðan röltir hann niður á F-þilfar , þaðan niður á E-þilfar , áfram niður á D , svo á C og alla leið niður í eldhúsið á B-þilfari .
Stigarnir eru brattir og þrepin hörð , Jón Karl mæðist og eymslin í stirðum skrokknum vakna til lífsins og senda frá sér þögul neyðarköll sem blikka eins og lítil blossaljós í höfðinu .
Í eldhúsinu logar ljós undir hillu og á borðinu undir hillunni er diskur með smurðu brauði sem Ási kokkur hefur sveipað þunnri plastfilmu .
Jón Karl flettir plastinu ofan af disknum og étur þrjár sneiðar af rúgbrauði með kæfu og skolar þeim niður með kaldri mjólk sem hann drekkur beint úr fernunni .
Síðan setur hann tóma mjólkurfernuna aftur inn í ísskápinn og smellir hurðinni í lás .
Á sjó eru allir skápar með lás til að koma í veg fyrir að þeir opnist í veltingi .
« Sæll , garmur , » segir Jón Karl þegar svartur hausinn á Skugga gægist út um dyrnar á yfirmannamessanum .
Þeir horfast sem snöggvast í augu en síðan snýr hundurinn við og hverfur inn í myrkvaðan messann .
Á ganginum milli eldhússins og undirmannamessans er lyfjageymsla skipsins og inn af henni er herbergi með sjúkrarúmi og lokaðri loftræstingu , ef setja þarf mann í sóttkví .
Jón Karl gengur inn í lyfjageymsluna , kveikir ljósið og lokar á eftir sér .
Hann finnur sterkar verkjatöflur og gleypir slatta af þeim en síðan beinist athyglin að sérstakri hirslu þar sem geymdar eru ampúlur með morfínsúlfatupplausn , sprautur og nálar .
Jón Karl tekur eina ampúlu , sprautu og nokkrar nálar , vefur þessu inn í sárabindi og límir saman með heftiplástri .
Síðan fiskar hann sígarettupakkann upp úr hægri buxnavasanum og sturtar þeim fjórum sígarettum sem eftir eru í pakkanum ofan í stálbakka , stingur bögglinum ofan í tóman pakkann og treður honum aftur í vasann .
Jón Karl stingur tveimur sígarettum bak við vinstra eyrað , einni á milli varanna og þeirri síðustu bak við hægra eyrað , síðan slekkur hann ljósið inni í lyfjageymslunni og fer aftur fram á ganginn .
Þar kveikir hann sér í rettunni sem dinglar milli þykkra varanna , blæs reyknum út um nasirnar og hugsar sig um andartak áður en hann röltir niður á A-þilfar í leit að hreinum rúmfötum .
Þarna niðri er dimmt og þröngt , loftið er þungt og lyktar af sápu og smurolíu , á gólfinu eru sleipar mottur og innst á ganginum bakborðsmegin blikkar dauf ljósapera , eins og það muni slokkna á henni á hverri stundu .
Jón Karl styður sig við kámuga veggina og gengur yfir á stjórnborða , þaðan sem sápulyktin kemur .
Innst á ganginum eru lokaðar járndyr merktar ELECTRIC WORKSHOP en hægra megin við þær er opið inn í þvottahúsið þar sem logar á lampa yfir strauvél .
Í þvottahúsinu er hreint lín í stöflum á löngum hillum yfir tveimur þvottavélum og öðrum tveimur þurrkurum .
Jón Karl velur sér lítið slitin rúmföt og fjögur snakahvít handklæði , tvö stór og tvö lítil , nokkra þvottapoka , lak til skiptanna og svo tvö handklæði í viðbót til að nota sem gólfmottur á baðherberginu .
Jón Karl yfirgefur þvottahúsið með línbunkann undir vinstri handleggnum og gengur til baka eftir rökkvuðum ganginum , yfir að stiganum sem liggur upp á B-þilfar .
En þar er líka annar stigi sem liggur niður í vélarrúmið þar sem hjarta skipsins slær og sendir frá sér nötrandi höggbylgjur og sjóðheitan andardrátt .
Jón Karl nemur staðar og horfir niður stigann og á dyrnar sem liggja að vélarrúminu , á hurð sem er útbíuð kringum læsinguna og þakin svörtum handarförum .
Augnabliki síðar tekur hann í húninn og opnar .
Hitinn skellur á Jóni Karli eins og kæfandi andvari á sólarströnd en þarna á botni skipsins er hvorki sjávarilmur né gróðurangan , aðeins velgjuleg olíustybba í bland við rokgjörn hreinsiefni , ammoníak og ertandi eiturgufur .
Og hávaðinn er ógurlegur , allt að því helvískur .
Fyrst er gengið gegnum nokkurs konar kompu þar sem samfestingar , hjálmar og heyrnarhlífar hanga á snögum , á gólfinu eru þykkar gúmmímottur og á þeim eru sápubrúsar , fötur , skrúbbar og þrjú pör af lífsreyndum tréklossum .
Úr kompunni er gengið niður tvær tröppur og inn í sjálfan vélarsalinn sem er opið rými sem skipt er í tvær hæðir af járngrindargólfi .
Í opi í miðjunni liggur risavaxin aðalvélin eins og sjórekinn búrhvalur sem blæs og hvæsir og slær þungum sporðinum niður í sandinn .
Jón Karl gengur út á járngrindargólfið , grípur með hægri hendinni um handrið og horfir niður á níu strokka vélina sem snýst tvö hundruð og sjötíu snúninga á mínútu , eyðir sautján tonnum af svartolíu á sólarhring og skilar fimm þúsund og þrjú hundruð hestöflum hverja stund , dag eftir dag , viku eftir viku , án þess að svitna .
Fyrir aftan vélina er ásrafallinn , sem framleiðir rafmagn jafnóðum til daglegra nota , en aftan á skipinu er síðan tröllaukin skrúfa sem knýr það áfram .
Stjórnklefi vélarrúmsins er innst á stjórnborða , hvítur og gluggalaus kassi á stærð við bílskúr .
Jón Karl sýgur ofan í sig sígarettureykinn , grettir sig undan hávaðanum frá ljósavélunum og gengur hröðum skrefum yfir að stjórnklefanum , opnar dyrnar , stekkur inn og lokar á eftir sér .
Þögn !
Þvílíkur léttir !
Reyndar er ofsögum sagt að það sé þögn inni í stjórnklefanum en veggirnir eru nógu einangraðir til þess að niðurinn sem þó berst í gegnum þá flokkist sem himneskur friður sé hann borinn saman við kakófóníska dómsdagssinfóníuna utan þeirra .
Jón Karl tekur út úr sér sígarettuna , slær ösku af enda hennar og rennir augunum yfir innviði stjórnklefans .
Hann er ílangur og með dyrum í báðum endum en langveggirnir eru þaktir tækjum frá gólfi og upp í loft .
Honum á hægri hönd er veggurinn hulinn einhvers konar rafmagnstöflu þar sem nálar tina í ótal spennumælum , teljarar smella og spólur snúast hring eftir hring en á þá vinstri er sjálft stjórnborðið , sem er engin smásmíði .
Á lóðrétta hluta stjórnborðsins eru nokkrir tugir mæla , rofar , viðvörunarljós , litlir skjáir og síriti sem skráir niður allar upplýsingar jafnóðum og þær berast frá nemum á aðalvélinni .
Lárétti hlutinn hallar örlítið fram og þar eru opnar skýrslubækur , sími , hljóðnemi , fleiri rofar og ljós , Dauðsmannsbjalla og svo sjálf stjórntæki vélarinnar .
Uppi á stjórnborðinu eru möppur á löngum hillum með slá fyrir framan , undir því eru skúffur og skápar en á hægindastól fyrir framan það situr Kyndarinn og hrýtur með krosslagða fót- og handleggi og höfuðið hangandi út á vinstri öxlina .
« Djöfuls steikhaus ! »
segir Jón Karl og hlær lágt , síðan lætur hann sígarettuna detta í gólfið og stígur ofan á hana .
Hann leggur línið frá sér á stjórnborðið og skoðar betur blaðaúrklippu sem einhver hefur límt á milli tveggja mæla .
Á myndinni sést hvar fámennur hópur úr samtökunum Ísland ­ Palestína mótmælir einhverju framan við Alþingishúsið .
Flestir halda á skiltum með handmáluðum slagorðum , allir eru alvaran og leiðindin uppmáluð og nokkrir eru með arabaklúta um hálsinn .
Jón Karl rennir augunum yfir heimskuleg andlitin og þekkir að lokum eitt þeirra .
Það er Jóhann risi , stóri maðurinn sem lokaði káetunni uppi á E-þilfari þegar bátsmaðurinn með haglabyssuna reyndi að bakka inn um dyrnar .
« Helvítis kommúnistar ! »
tautar Jón Karl og hrækir á úrklippuna áður en hann rífur hana niður , krumpar hana saman og fleygir henni í gólfið .
Á því augnabliki byrjar rauða ljósið að blikka á Dauðsmannsbjöllunni og þá hættir Kyndarinn að hrjóta , lyftir höfðinu upp af öxlinni og opnar augun til hálfs .
Síðan snýr hann stólnum í hálfhring , ýtir með vísifingri hægri handar á hnappinn á Dauðsmannsbjöllunni og fer síðan aftur að sofa .
« Heyrðu !
Þú ! »
segir Jón Karl og smellir fingrum fyrir framan nefið á Kyndaranum sem lekur niður í stólinn og byrjar aftur að hrjóta .
« Ég hef aldrei vitað ... »
tautar Jón Karl og yppir öxlum .
« Hvernig fór hann að þessu ? »
Jón Karl hristir höfuðið og tekur upp línið , snýr sér við og ætlar að opna fram í vélarsalinn en hættir við þegar hann sér myndina sem er fest aftan á hurðina .
Það er opnumynd úr dönsku klámblaði , ungfrú september 2001 .
Stúlkan heitir Eva og situr gleiðfætt á stól úti við glugga , dreymin og munúðarfull á svip .
Hún er klædd í hvíta netsokka og hvíta blúndusamfellu sem er gegnsæ á hliðunum og með götum að framan sem stinn brjóstin þrýstast út um .
Vinstri höndin hvílir á náranum vinstra megin en fingur hægri handar fikta við langa , hvíta perluhálsfesti .
Varir Evu eru rauðmálaðar og glittir í tennur á milli þeirra , ljóst hárið liðast niður á axlirnar , blámáluð augnlokin hafa yfir sér mellulegan blæ og nærbuxnahluti samfellunnar hefur togast upp á milli vel snyrtra skapabarmanna .
« Þú kemur með mér , vinan , » segir Jón Karl og kippir myndinni niður , brýtur hana saman og stingur henni ofan í hægri buxnavasann .
Síðan tekur hann aftur upp línið , opnar fram í vélarsalinn og hraðar sér fram hjá ljósavélunum , yfir járngrindargólfið og inn í kompuna aftast í vélarrúminu .
En í stað þess að beygja til hægri í kompunni og halda upp sama stigann og hann kom niður um gengur Jón Karl beint af augum í olíumettuðu rökkrinu , gegnum kompuna og inn í kyndiklefann þar sem tveir gasolíubrennarar skiptast á að halda réttum hita og þrýstingi á stórum gufukatli sem hefur það hlutverk að halda hita á híbýlum skipsins og sjá til þess að alltaf sé nóg til af heitu vatni .
Hitinn í kyndiklefanum er meiri en frammi í vélarsalnum , svitinn bogar af Jóni Karli sem andar ótt og títt með nefinu og snýr sér í hringi í leit að útgönguleið .
Innst í kyndiklefanum logar á grænu ljósi og þar finnur Jón Karl brattan járnstiga sem hringar sig til hálfs upp úr þessum loftlausa brennsluofni .
Þar sem stiginn endar tekur við þröngur gangur fullur af myrkri en Jón Karl veit að hann er kominn aftur upp á efra þilfar og hann veit að hann er stjórnborðmegin í skipinu þannig að það eina sem hann þarf að gera er að fikra sig áfram yfir á bakborða , þar hljóta einhvers staðar að leynast dyr inn í ljósið .
Og viti menn !
Ekki er Jón Karl búinn að þreifa sig lengi áfram eftir ganginum þegar hann kemur auga á dauft ljós fyrir ofan rammgerðar járndyr með þremur læsingahespum .
Reyndar eru þessar dyr hægra megin á ganginum og opnast þess vegna fram , eða í áttina að stefni skipsins , sem virðist ekki sérlega rökrétt þar sem Jón Karl telur sig vera mjög framarlega á þilfarinu .
Dyrnar ættu að vera vinstra megin og opnast inn á þilfarið , til dæmis inn á ganginn þar sem matvælageymslurnar eru á bakborða og þvottahúsið á stjórnborða .
En þessar dyr eru einu dyrnar á ganginum sem endar hjá þeim og liggur hvorki upp né niður , fram né aftur .
« Helvítis rugl er þetta ! »
tautar Jón Karl og klemmir línið fast undir vinstri handleggnum á meðan hann losar hespurnar á dyrunum með þeirri hægri .
Glerið á ljósinu fyrir ofan dyrnar er bæði rispað og kámugt og peran sem logar inni í því er gulleit og dauf en þrátt fyrir veika birtuna tekst Jóni Karli að lesa það sem er málað með hvítu á rauðar dyrnar : HOLD « Hold hvað ?
Hold it ? »
tautar Jón Karl um leið og hann tekur á því og rífur lausa þriðju og síðustu hespuna .
Miðað við ryðtaumana , ískrið og stirðleikann í hespunum hafa þessar dyr ekki verið opnaðar í langan tíma og þegar Jóni Karli loksins tekst að toga þunga hurðina inn á ganginn blasir við myrkvað tóm , fullt af andfúlum kulda , og um leið og hann sleppir takinu á hurðinni tekur skipið dýfu og skellur á þungri úthafsöldu : Bomm , bomm , bomm ...
Jón Karl missir jafnvægið , rekur tærnar í háan þröskuldinn og dettur fram fyrir sig inn um dyrnar og steypist í einhvers konar kollhnís .
Vinstri höndin fálmar og grípur um eitthvað kalt og hart en rúmfötin , handklæðin og þvottapokarnir svífa eins og draugar inn í myrkrið og hverfa ofan í saggamettað hyldýpið .
« Já , já , » tautar Jón Karl og ræskir sig .
Hann hangir á annarri hendi í einhvers konar handriði og nuddast utan í kaldan járnvegg , umlukinn myrkri og skelfilegu tómi .
Hann snýr upp á sig og nær taki á járninu með hægri hendinni , síðan þreifar hann fyrir sér með fótunum og finnur hak eða þrep til að stíga á .
Eftir að hafa þreifað sig betur áfram og hagrætt bæði höndum og fótum áttar Jón Karl sig á því að hann stendur í lóðréttum járnstiga sem liggur í boga neðan úr dyrunum , niður með veggnum og djúpt ofan í lest skipsins , sem er ógnarstórt gímald , jafnbreitt , jafnlangt og jafndjúpt og sjálft skipið , ferhyrndur tankur fullur af myrkri og kulda .
Jón Karl klifrar upp stigann , snýr sér og sest í dyragættina með fæturna á efstu tröppunni .
Hann þreifar á eyrunum og finnur eina sígarettu bak við hvort þeirra , sem þýðir að aðeins ein retta tapaðist í þessum loftfimleikum .
« Nokkuð gott , » tautar Jón Karl og kveikir í sígarettunni sem þraukaði bak við vinstra eyrað .
Hann blæs frá sér reyknum , heldur sér í dyrakarminn með vinstri hendinni og horfir þögull inn í tóma lestina .
Þótt þeir sjáist ekki í ljósleysinu eru fjórir hlerar á stærð við körfuboltavelli yfir henni , Jón Karl sá þá ofan úr brúnni og ef hann vissi ekki betur gæti hann haldið að hann væri að horfa á raunverulega nótt en ekki innilokað myrkur .
Hann situr þarna í drykklanga stund , reykir í rólegheitum og horfir hlutlausum augum inn í þessa ferhyrndu eilífð , þetta botnlausa tóm , sem auðvitað er hvorki eilíft né botnlaust þótt það virðist vera það .
Djúpt undir myrkrinu telur vélin sinn eilífa takt og skipið rís og hnígur , vaggar og veltur á óravíðu dansgólfi úthafsins , og skipið andar , skipið hreyfist og skipið gefur frá sér langdregin ískur- og marrhljóð , og í tómri lestinni breytast hljóðin í dauðadæmdar raddir sem engjast um í eilífri kvöl , væla eins og ungbörn , öskra eins og fjarlæg skrímsli og framkalla sálarlaus ekkasog sem bergmála milli járnveggjanna og breytast í viðkvæmt kjökur í höfði þess sem situr grafkyrr og hlustar á þræði eigin geðheilsu slitna eins og strengi á gítar sem andlitslausar ókindir slíta sundur .
Af þeim má draga þá ályktun að forsenda hinna stóru lyga sé ævinlega hinn stóri sannleikur , trú manna á altækan sannleik sem sé æðri hversdagslegri reynslu .
Þessari trú hafnar skáldið , en trúir þó á þörf manneskjunnar fyrir að lyfta sér yfir hið hversdagslega og nálæga , þörf hennar fyrir drauma , fyrir fegurð og fyrir skáldskap .
Eftirminnilega er þessi þörf tjáð í Nonna litla í Sjálfstæðu fólki og Ólafi Ljósvíkingi , í verkum sem einmitt voru samin á þeim tíma sem Halldór hneigðist að Stórasannleik kommúnismans ; óhlutbundnari en áleitna mynd fær þessi þrá í hinum hreina tóni Brekkukotsannáls , í mynd jökulsins í Kristnihaldi undir Jökli , og hún er tjáð sem lífsnauðsyn í orðum séra Jóns : « Sá sem ekki lifir í skáldskap , lifir ekki af hér á jörðinni . »
Hvað merkir það eiginlega ?
Það er ákall til manneskjunnar að beygja sig hvorki fyrir ofurvaldi staðreyndanna né játast nokkrum allsherjarsannleika .
Það er hvatning til fólks að láta drauminn um fegurðina og óendanlega fjölbreytni lífsins leysa sig undan oki staðreynda og kennisetninga .
Þótt tungumálið , skáldskapurinn , geti ekki leitt í ljós einn stóran sannleika , þá getur skapandi notkun málsins leyst hugsun mannsins úr fjötrum .
Saga Halldórs Laxness er saga um sigur skáldskaparins á lygi og merkingarleysi orðanna .
Verk hans eiga þátt í sköpun heimsins .
Upphaflega flutt sem fyrirlestur í þýskri þýðingu á málþingi við háskólann í Erlangen 3. maí 2002 , síðan birt með nokkrum breytingum sem « Lüge und Wahrheit in den Werken von Halldór Laxness » í Große nordische Erzähler des 20 . Jahrhunderts .
Symposium aus Anlaß des 100 . Geburtstages von Halldór Laxness .
Erlangen , 2.- 4 .
Mai 2002 .
Herausgegeben von Hubert Seelow und Kolbrún Haraldsdóttir .
Erlanger Forschungen .
Reihe A. Geisteswissenschaften .
Band 102 .
Erlangen 2004 .
Bls.
13-34 .
Stytt gerð var flutt á málþingi í Háskóla Íslands í apríl 2002 og birt undir heitinu « « Undur mikið hversu mart þú kant ljúga » .
Lygi og sannleikur í ritum Halldórs Laxness » í ritinu Ekkert orð er skrípi ef það stendur á réttum stað .
Um ævi og verk Halldórs Laxness .
Ritstj.
Jón Ólafsson .
Reykjavík 2002 .
Bls.
182-90 .
Í sveiflunni milli tveggja andstæðra tíða
Úr formála að Kvæðum Ólafs Jóhanns Sigurðssonar
I
< tilvitnun >
Ólafur Jóhann Sigurðsson var skáld tveggja andstæðra tíða , tveggja heima .
Annar var heimur bændasamfélagsins gamla , heimur í faðmi náttúrunnar , sem hann þekkti af eigin raun en skynjaði jafnframt í ljósi evrópskrar mennta- og mannúðarhefðar .
Hinn var tæknivæddur heimur nútíma borgarsamfélags , æ firrtari og fjandsamlegri þeirri náttúru sem er þó forsenda hans .
Ólafur Jóhann unni af ástríðu því einfalda lífi sem margir lifðu í heimi fortíðarinnar og hvarvetna blasir við í óspilltri náttúru , en hann var einnig glöggskyggn á annmarka sveitasamfélagsins gamla .
Hann hafði ímugust á fjölmörgu í lífi samtímans sem honum virtist ógna náttúrunni og spilla manninum og skilyrðum hans til einfalds lífs í samhljóm við náttúruna .
En hann missti aldrei trúna á mátt þeirra lífsgilda sem hann unni heitast og var glöggskyggn á hvert það brum sem bar í sér lífsvon hve mjög sem því var ógnað .
Kvæði hans eru óður til lífsins og þessara lífsgilda , lágvært en ástríðuþrungið ákall til þeirra afla sem næra lífið og vernda það gegn eyðingu .
Hann hlustaði eftir titrandi ómi lífsins í eigin hjarta og leitaðist við að miðla honum í ljóðum sínum til þeirra sem gátu numið .
Aftur og aftur skynjar lesandi ljóða hans hvernig örvænting sækir að vegna samtímans , og aftur og aftur tekst skáldinu að ljúka kvæðum sínum í von :
< ljóð >
Ólafur Jóhann stóð líka á mörkum tveggja heima í bókmenntalegum skilningi .
Íslensk bókmenntahefð var honum hjartfólgin , og margt í bókmenntum samtímans virtist honum ósatt og fráhrindandi , en einnig á þessu sviði var hann fjarri öllum heimaalningshætti .
Hann var vel lesinn í erlendum bókmenntum og sótti þangað bæði fyrirmyndir og viðmiðanir engu síður en til íslenskra bókmennta .
Sem ljóðskáld tilheyrir hann straumi í íslenskri ljóðlist sem verður til þegar Jónas Hallgrímsson sameinar með töfrasprota sínum íslenska ljóðhefð og evrópska .
Fjölvíða í kvæðum Ólafs Jóhanns er yrkisefnið sveifla milli ótta og vonar á mörkum tveggja heima og tveggja tíða , óvíða eru yrkisefninu gerð skil með jafnmarkvissum og áhrifamiklum hætti og í kvæðinu Að laufferjum í samnefndri bók .
Þar fer saman einfaldleiki þjóðkvæðisins og fágað en þróttmikið myndmál hins meðvitaða skáldsnillings .
Upphafi ferðalags og vegtálmum er lýst með ógnþrungnum náttúrumyndum , ferð er heitið yfir « blakka elfi með blóð í streng , / sem beljar djúp milli skara . »
Farkosturinn , eina vonin að komast yfir ána , er alger andstæða hins ógnandi umhverfis : « litlar ferjur , af lilju og rós , / í ljóma kvöldhimins titra . »
En skáldið heldur fast í trú sína og lýkur kvæðinu með eins konar trúarjátningu : « Ég virði fyrir mér visnuð lauf , / og veit að þér komist yfir » ( 99 ) .
Líf hans var borið uppi af þessari trú .
II Ólafur Jóhann Sigurðsson fæddist 26. september 1918 að Hlíð í Garðahverfi á Álftanesi .
Foreldrar hans voru Sigurður Jónsson og Þóra Ingibjörg Jónsdóttir .
Ólafur var næstyngstur átta systkina .
Þegar hann var á sjötta ári 1924 , fluttust foreldrar hans austur í Grafning , fyrst að Litla-Hálsi , þar sem þau voru í þrjú ár , og síðan að Torfastöðum .
Samband Ólafs Jóhanns við foreldra sína hefur sjálfsagt verið traust og gott á bernskuárum .
Hann minnist þeirra allvíða í ljóðum sínum .
Mætti nefna upphafskvæðin tvö í Að laufferjum og kvæðið Hendur í Virkjum og vötnum .
Um skólagöngu var ekki að ræða á bernskuárum Ólafs Jóhanns nema farkennslu fáa mánuði á vetri .
Hins vegar tók hann barnungur að lesa allt sem hann náði til , bæði sígild íslensk verk og þýddar bækur .
Snemma mun hann hafa farið að dreyma skáldadrauma og hugurinn stefnt burt úr sveitinni , þrátt fyrir þann unað sem þar var að finna þegar næði gafst og vel viðraði .
Haustið 1933 fór hann að heiman gegn ráðum og vilja föður síns og hélt til Reykjavíkur .
Þá þegar var hann ráðinn í að gerast rithöfundur .
Þetta var í miðri kreppunni og atvinnuleysi í Reykjavík , svo að ekki er að undra þótt föður hans hafi óað við þessu tiltæki , en þótt ólíklegt megi þykja hafði honum árið eftir tekist að fá útgefna bók , smásagnasafn handa börnum með heitinu Við Álftavatn , og í kjölfar þess annað sagnasafn handa börnum , Um sumarkvöld , sem kom út árið 1935 .
Sögurnar urðu vinsælar og hafa oft verið endurprentaðar , einkum fyrra safnið .
Þegar hér var komið , fór það ekki fram hjá glöggskyggnum mönnum að eitthvað mundi búa í þessum ritglaða unglingi , og Ólafur Jóhann komst brátt í kynni við aðra unga menn sem stefndu á sömu mið og síðan í samband við hópinn sem stóð að útgáfu Rauðra penna frá árinu 1935 með Kristin E. Andrésson í broddi fylkingar .
Velgengni fyrstu bókanna og kynni við bókmenntamenn urðu ungum rithöfundi uppörvun , og á næstu árum kepptist hann við ritstörfin , sendi frá sér skáldsögu 1936 , aðra 1940 og smásagnasafn 1942 .
Jafnframt hélt hann áfram að leita sér af eigin rammleik þeirrar menntunar sem hann vissi að rithöfundi var nauðsyn .
Í því skyni dvaldist hann ma. í Kaupmannahöfn í sex mánuði veturinn 1936-1937 og í New York um skeið 1943-1944 .
Þar sótti hann fyrirlestra í bókmenntum og taldi sjálfur að hann hefði lært mikið af þeirri vist .
Árið 1943 gekk Ólafur Jóhann að eiga Önnu Jónsdóttur Árnasonar héraðslæknis á Kópaskeri og konu hans Valgerðar Sveinsdóttur .
Þau hjón voru samhent í lífsbaráttunni , og engum kunnugum duldist hve mikill hlutur Önnu var í lífi Ólafs Jóhanns .
Þá er það augljóst glöggum lesanda að hún er víða stödd sem undir huliðshjálmi í sögum hans og ljóðum .
Ólafur Jóhann var hins vegar ekki hneigður fyrir að flíka einkamálum opinberlega , og persónuleg ástarljóð er ekki að finna á prentuðum bókum hans .
Allan sinn búskap bjuggu þau Ólafur Jóhann og Anna í lítilli íbúð við Suðurgötu , í námunda við Tjörnina .
Þau unnu sín daglegu störf innan veggja hússins , og þar ólu þau upp syni sína tvo .
Þegar þau voru búin til brottflutnings sumarið 1988 , lést Ólafur Jóhann skyndilega , 30. júlí .
Anna lifði mann sinn tæp sjö ár .
Svo mátti virðast sem fátt raskaði ró íbúanna á Suðurgötu 15 annað en hægt vaxandi skarkali smábæjar sem var að breytast í borg , en þó teygðu straumar tímans sig þangað inn og skildu eftir ólgu í sálinni , ólgu sársauka og vonar .
III Ólafur Jóhann Sigurðsson var bráðger með afbrigðum , og hann komst til þroska á fjórða áratugnum , þegar kreppan og félagslega skáldsagan voru í algleymingi .
Kornungur tók hann ákvörðun um að verða rithöfundur að atvinnu , og vitandi eða óvitandi hlaut róttækt rithöfundarefni á þeim árum að líta á Halldór Kiljan Laxness sem fyrirmynd og viðmiðun .
Þess sér ýmis merki í sögunum sem Ólafur Jóhann skrifaði kornungur , bæði smásögum og lengri sögum .
En furðu fljótt fann hann sinn persónulega tón og þær aðferðir sem honum hentuðu .
Þá kom skýrt í ljós hve mikið ljóðskáld hann var , einnig í lausu máli , lýrískt sagnaskáld .
Að eigin sögn átti Ólafur Jóhann létt með að setja saman vísur frá barnæsku , enda ber kveðskapur hans hagmælskunni trútt vitni .
Ekki þarf heldur að draga í efa að hann hefur drukkið í sig ljóð frá frumbernsku og alla tíð síðan .
En ljóðagerð var honum lengi vel fremur tómstundagaman og einkamál en viðfangsefni sem hefði sama gildi og sagnagerðin .
Þó kom þar að hann lét frá sér fara ljóðabók , Nokkrar vísur um veðrið og fleira , árið 1952 .
Nafnið er hógvært og bendir til að skáldið vilji gera sem minnst úr metnaði sínum til ljóðagerðar , sé jafnvel hálffeimið við að senda kverið frá sér .
Þarf ekki annað en bera saman við nöfnin á skáldsögum hans og sagnasöfnum til að fullvissa sig um það ( Kvistir í altarinu , Teningar í tafli , Speglar og fiðrildi , Litbrigði jarðarinnar , osfr. ) .
Þó þarf ekki lengi að blaða í bókinni til að skynja að skáldið hefur ekki kastað höndum til verka .
Ljóðin eru fáguð og bera þess fá merki að um byrjanda sé að ræða , og eru sum þó ort þegar hann var um tvítugt eða á þrítugsaldri .
Þegar bókin var endurprentuð með ritsafni Ólafs Jóhanns árið 1982 , hafði verið aukið við nokkrum ljóðum allt frá árinu 1934 , þegar skáldið var 16 ára .
Hvort sem það er tilviljun eða ekki , þá kom þessi fyrsta ljóðabók út á hvörfum í rithöfundarferlinum .
Árið 1951 hafði Vorköld jörð komið út , annar hluti fyrirhugaðrar þrísögu sem hófst með Fjallinu og draumnum 1944 , upphafinu á sögu Herdísar Hermannsdóttur .
Það voru einmitt þessar skáldsögur , ásamt styttri sögum sem birtust á sömu árum , sem höfðu endanlega fært heim sanninn um hæfileika Ólafs Jóhanns sem rithöfundar og leitt í ljós frumlegan persónulegan tón í verkum hans .
Þrísaga þessi átti að verða mynd af lífi þeirra kynslóða sem Ólafur Jóhann kynntist í bernsku , lífsbaráttu þeirra og andlegu lífi , og söguþráður þriðja bindisins var fullmótaður í huga hans .
En þetta framhald var aldrei samið , og Ólafur sneri sér að nýju stórvirki , Páls sögu Jónssonar .
Gangvirkið kom út 1955 , Seiður og hélog 1977 og Drekar og smáfuglar 1983 .
Það er eins og hver önnur getgáta , en freistandi er að álykta að Ólafur Jóhann hafi farið að tína saman ljóð sín , fága þau og búa til prentunar ásamt nýjum ljóðum , meðan hann var að taka örlagaríkar ákvarðanir um sagnagerð sína .
Ljóðagerðin hefur þá tengst innra uppgjöri , sem hlýtur að hafa verið undanfari þess að rithöfundurinn sneri sér að nýjum viðfangsefnum , og verið honum andleg hvíld .
Ljóðin í Nokkrum vísum tengjast með ýmsum hætti heimi Herdísar Hermannsdóttur , en þau skírskota einnig beint til samtímans .
Í Gangvirkinu koma ný stef til sögu og kallast á við hin gömlu .
Af einhverjum ástæðum varð róðurinn ekki auðveldur við samningu hins nýja sagnabálks um Pál Jónsson sem hófst með Gangvirkinu .
Meira en tveir áratugir liðu áður en framhald þess birtist , og mestan hluta þess tímabils voru sýnileg afköst Ólafs Jóhanns við ritstörfin lítil miðað við það sem áður hafði verið .
Samtímis fyrri skáldsögum hafði hann birt hvert smásagnasafnið af öðru , en frá 1955 til 1972 birtust aðeins fáeinar stuttar sögur .
Þá kom skyndilega fram tvíþættur vottur þess að skáldið hefði gengið á hólm við sálar- og sköpunarkreppu sína : skáldsagan Hreiðrið , þar sem hann tekst á við samtíðina og samviskuspurningar rithöfundar í rysjóttum heimi , og ljóðabókin Að laufferjum , bók sem sýnir að Ólafur Jóhann hefur nú að fullu viðurkennt ljóðskáldið í sjálfum sér , viðurkennt ljóðið sem tjáningarform jafngilt skáldsögunni í þeirri eilífu glímu sem hann háði við spurningar sem á hann leituðu um tilveru og framtíð mannsins .
Frá þessu ári átti hann frjósamt skeið fram undan til æviloka , og krafta sína helgaði hann til skiptis ljóðagerð og sagnabálki sínum hinum mikla um Pál Jónsson .
Þrjár ljóðabækur bættust við : Að brunnum 1974 , Virki og vötn 1978 , og Að lokum 1988 , ljóð sem skáldið vann að á síðasta áratugi ævinnar , etv. einkum eftir að Páls sögu var lokið , og birtust að honum látnum .
Ljóðabækur þessar segja þó ekki alla sögu um ljóðræna listasmíð Ólafs Jóhanns á þessu skeiði , því að í sögunum tveimur , Seiði og hélogum og Drekum og smáfuglum , eru víða slegnir lýrískir strengir sem eru náskyldir ljóðagerðinni .
Þótt Ólafur Jóhann Sigurðsson væri sagnaskáld að ævistarfi , eru ljóð og ljóðræna sem gullnir þræðir í skáldskaparvef hans , og mesta viðurkenning sem honum hlotnaðist voru bókmenntaverðlaun Norðurlandaráðs , sem hann fékk árið 1976 fyrir ljóðabækurnar Að laufferjum og Að brunnum .
IV < tilvitnun >
Ljóðabækur Ólafs Jóhanns eru á margan hátt líkar hver annarri , þótt hver hafi sín sérkenni eins og hér mun koma fram .
Hugur skáldsins leitar að jafnvægi og friði á stormasamri tíð .
Leiðin til þess er þó ekki að leita skjóls og láta sem stormarnir séu ekki til : það er ekki friður lognsins og dauðans sem sóst er eftir .
Skáldið þráir þetta jafnvægi fyrir hönd þjóðar , fyrir hönd mannkyns , fyrir hönd eftirkomenda enn fremur en fyrir eigin hönd .
Leiðin liggur í tvennum skilningi um náttúruna .
Í samlífi við hana finnur skáldið það jafnvægi sem hann leitar , og náttúran leggur honum til það myndmál sem ber uppi kveðskap hans .
Leitin að jafnvægi speglast í formi ljóðanna .
Stundum endurspegla þau þessa hugsjón , en það sem ógnar , sundrandi öfl ójafnvægis , á líka sinn stað í ljóðunum og setur ef svo ber undir sitt mark á formið .
Þessi meginstefna skáldsins og megineinkenni birtast síðan með fjölbreytilegum hætti í einstökum bókum .
Meðal annarra ljóða í Nokkrum vísum um veðrið og fleira eru nokkur æskuljóð ort á árunum 1937-1940 , og fleiri birtust síðan í viðauka við 2. útgáfu bókarinnar þremur áratugum seinna .
Á þeim sést að hið tvítuga skáld hefur þá þegar fullt vald á hefðbundnu formi , ljóðin eru kliðmjúk og myndmálið vandað , að mestu sótt til náttúrunnar .
Tæknin er eins og hjá þeim sem best kveða á þeim árum .
En þessi æskukvæði vantar persónulegan hljóm , samtímakveðskapur bergmálar í yrkisefnum og hrynjandi .
Það er ekki annað en við er að búast hjá svo ungu skáldi .
En fljótlega vex styrkur skáldsins og sjálfstæði .
Í kvæðinu Fljótið , sem ort er árið 1943 , er gerð tilraun með óbundið form , og leyna sér að vísu ekki áhrif frá Jóhanni Sigurjónssyni og Steini .
Erfitt er að draga skörp skil milli þessara kvæða og þeirra sem ekki eru tímasett og ætla mætti að væru nýort þegar bókin kom út .
Í athugasemd , sem prentuð er aftan við 2. útgáfu , segir skáldið : « ... velflest kvæðin eða vísurnar hafði höfundur kveðið um og innan við tvítugt , þ.e.a.s. 1937-1943 , og verið síðan að krukka í annað slagið . »
Þess vegna er ekki við því að búast að í þessum ótímasettu kvæðum komi fram nýjungar í yrkisefnum eða meðferð þeirra , enda er ekki mikið um það .
Hér eru þó ágætar og persónulegar náttúrustemningar eins og Regn , Vor , Haustmyndir eða Kvöldvísa , og í sonnettunni Bílferð á heiði er andstæða tveggja tíma tengd saman með hnitmiðuðum hætti í lokalínunum : « Vélhjartað kalt og knátt þig áfram ber , / en kynslóðanna spurning fylgir þér . »
Meiri samhljómur og friður er í ástarljóði með sonnettuformi undir heitinu Í skógi , og sama má segja um Þingvallasonnettuna Sumarmorgun , en hana prýðir auk fínlegra náttúrumynda og dulins ríms haglegt enjambement í sextettunni , línurnar grípa föstum tökum hver í aðra :
< ljóð >
Fegur yrkja þeir ekki á þessum árum Tómas , Guðmundur Böðvarsson eða Snorri , og verður þá ekki lengra til jafnað í sambærilegum íslenskum kveðskap samtímans .
Svo er að sjá sem Nokkrar vísur um veðrið og fleira hafi ekki vakið mikla athygli þegar bókin kom út .
Hvort tveggja er að menn hafa litið á Ólaf Jóhann Sigurðsson sem sagnaskáld umfram allt , en auk þess voru ljóð hans ólík þeim kveðskap sem mesta athygli vakti á þessu skeiði , þótt ekki væri hann öllum að skapi , Svo kölluðum atómkveðskap .
Vinir hins hefðbundna ljóðforms hefðu þó mátt gefa því gætur að ekki kváðu önnur skáld með mýkri klið um þær mundir en Ólafur Jóhann .
Þegar Að laufferjum kom út tveimur áratugum seinna , var eins og fyrri bókin hefði gleymst og margir litu upp undrandi .
Reyndar var ekki um stórt ljóðakver að ræða , en tær fegurð ljóðanna og hnitmiðuð kveðandi þeirra snart við hinum ljóðelsku og var á orði höfð af ritdómurum .
Vafalaust eru ljóðin í Að laufferjum orðin til á allmörgum árum , og gætu frumdrög þeirra elstu vel hafa orðið til fljótlega eftir að Nokkrar vísur komu út .
Í skrifuðu vísnakveri sem skáldið lét eftir sig er að finna upphafskvæðið , Minningu .
Með leiðréttingum og tilfærslum sem þar má sjá fær kvæðið sitt endanlega form , en undir stendur 1960 og 1972 .
Kvæðið er ástúðlegt minningarkvæði úr bernsku , væntanlega móðurminning , en næst því kemur önnur bernskuminning í kvæðinu Fengir þú að koma .
Í fyrra kvæðinu ríkir minningin hrein , en því síðara lýkur með því að minningin tengist stefi dauðans sem síðan hljómar æ sterkar í ljóðum Ólafs Jóhanns :
< ljóð >
Hér hefur áður verið fjallað um föðurlega hönd fræðarans sem ber börnin í skólann yfir ískalda á og leiðir þau síðan á vit fjarlægra landa , sögu og kvæða .
Þegar litið er yfir Að laufferjum í heild vekur hnitmiðað form ljóðanna og safaríkt myndmál mesta athygli .
Formið er að langmestu leyti hefðbundið , sem kallað er , þ.e. hrynjandi er reglubundin , stuðlasetning sömuleiðis , en rím notað eftir hentugleikum .
En skáldið hefur svo fullkomið vald á þessu hefðbundna formi að því fer fjarri að það verði honum nokkru sinni að fjötri , og í mörgum hinna rímlausu kvæða er aðhald formsins svo létt að að það getur alveg farið fram hjá lesanda , t.d. í kvæðinu Fiðrildi :
< ljóð >
Einn stuðull er látinn nægja í þessum stuttu línum , og hrynjandi er óróleg , tvíliðir og þríliðir skiptast á og forliðirnir í 2. og 3. vísuorði draga fram þunga orðanna « Styggð » og « fjarri » , sem standa fremst í línu .
Með þessu tekst skáldinu að láta formið laga sig að flugi fiðrildisins , en það er allt annað en stefnufast eins og allir vita .
Í næsta kvæði , Tjaldvísum , þar sem lýst er ró og hvíld ferðalangs í næturstað , er hrynjandi mjög reglubundin .
Forliður og stýfður rímliður í hverju vísuorði , en þar á milli skipa tvíliðirnir sér í raðir .
Í næsta kvæði þar á eftir , Haustvísu , er rímorðum í öðru hvoru vísuorði haganlega fyrir komið , svo að hvert þeirra ýtir við lesandanum og opnar nýja sýn .
Ekkert væri auðveldara en fara þannig í gegnum allar ljóðabækur Ólafs Jóhanns og benda á hvernig form ljóðanna á sinn þátt í að mynda og auðga merkingu þeirra , en lesandanum skal látinn sá leikur eftir .
Rétt er þó að gefa gaum að því hvort einhverjar breytingar verði á vinnubrögðum hans að þessu leyti .
Aðeins þrjú kvæði í Að laufferjum eru í algerlega frjálsu , módernu formi : Bæn , Ræða hinna biðlunduðu og Turnmerki .
Tvö þau síðar nefndu hafa einnig hvað yrkisefnið og tökin á því áhrærir nokkra sérstöðu .
Að laufferjum hefur bjart yfirbragð .
Bjartar náttúrumyndir og náttúruunaður eru yfirgnæfandi , og það er sannmæli sem Ólafur Jónsson orðaði í ritdómi að « sterkur munaðarkeimur » sé að mörgum ljóðum Ólafs Jóhanns .
Skáldið skynjar náttúruna með sannri nautn og tekst með myndmáli sínu og hnitmiðuðu orðavali að miðla þeirri skynjun til lesandans .
Mörg kvæðanna í bókinni virðast eiga það erindi eitt ( og er vitaskuld ærið ) að fagna dýrð náttúrunnar .
Tilfinning fyrir hverfulleika og jafnvel dauða skýtur á stöku stað upp kolli , en oftast sem andblær og án þess uggs um tortímingu sem síðar leitar sterkar á í ljóðabókum Ólafs Jóhanns .
Fullkomna andstæðu við þetta ídyll , þessa sveitasælu , tjáir kvæðið Ræða hinna biðlunduðu .
Formið er óhefðbundið , en endurtekningar skapa sterka samfellu , hrynjandi er óregluleg og myndmálið þróttmikið og fullt af andstæðum .
Kvæðið er í senn sterk ádeila á « land draumprangara » og með svip heimsendasýnar sem minnir á Darraðarljóð Njáls sögu :
< ljóð >
Hitt móderníska kvæðið í bókinni , Turnmerki , er kyrrlátara , minnir á dauðann með hnitmiðuðu og áhrifamiklu myndmáli .
Ljóðabókin Að brunnum kom út tveimur árum á eftir Að laufferjum , og í fáeinum orðum « Til athugunar » aftan við kvæðin tekur höfundur fram að þau hafi flest « ýmist orðið til eða verið endurkveðin síðan 1970 , » en undanskilur þó Gamlar vísur sem « munu hafa verið kveðnar 1944 » .
Í þessari athugagrein tekur skáldið fram að segja megi að ljóðabækurnar tvær séu « eitt safn ...
í tveimur hlutum , » enda er Að brunnum náskyld Að laufferjum í stíl og yrkisefnum .
Þó er munur á .
Að brunnum er samstæðari og samfelldari .
Hér eru engin ljóð sem kalla má módernísk í sama skilningi og Ræðu hinna biðlunduðu eða Turnmerki .
Skáldið styðst ævinlega við einhver hinna gömlu bragða íslenskrar braglistar , einkum stuðlun , og yrkir stundum alveg hefðbundið , en beitir að vanda hinum hefðbundnu aðferðum af fullkomnu listrænu öryggi .
Kunnur skáldskaparfræðingur , Emil Staiger , telur minninguna vera kennimerki eða grunnþátt hins lýríska stíls .
Þetta á afar vel við ljóðin í Að brunnum .
Í enn meira mæli en í Að laufferjum er minningin samofin nær hverri andrá sem tjáð er í þessari bók .
Að vísu eru hér , eins og í fyrri bókum , nokkur hrein náttúrustemningarkvæði , eins og t.d. hið undurfagra Dögun við Sog , en langoftast eru náttúrumyndirnar tengdar minningunni .
Þetta kemur fram strax í fyrsta kvæði bókarinnar og endurtekur sig síðan hvað eftir annað , þótt það sé tjáð með ólíkum hætti og stundum nægi eitt eða tvö smáorð til gefa kvæðunum þennan minningarblæ .
Í ljóðrænni minningu má vitaskuld alltaf finna einhvers konar söknuð og þrá eftir endurheimt hins liðna .
Í kveðskap Ólafs Jóhanns er þessi þrá bundin framtíð engu síður en fortíð .
Ljóðin festa eitt andartak í vitundinni , eru að því leyti hafin yfir tímann , en endurminningin tengir þau við fortíðina og vísar reyndar einnig fram í tímann .
Kvæðin eru einatt hljóðlát ósk um að framtíðin megi eiga og varðveita þann unað sem skáldið minnist úr fortíðinni , en óskin er ekki eigingjörn heldur tengd öðrum einstaklingum , mannlífinu : skáldið þráir yndi fortíðarinnar fyrir hönd ókominna kynslóða .
Þessi grunnkennd í ljóðum Ólafs Jóhanns er tjáð á hófstilltan en þó opinskáan hátt í kvæðinu Gæti ég - .
Skáldið lýsir hvernig endurminningar um margvíslega skynjun náttúrunnar hljóma í huga hans .
Náttúran birtist í hnitmiðuðum myndum , og ósk skáldsins að varðveita þær verður ákafari vegna dapurlegs gruns um feigð og glötun sem gagnsýrir kvæðið og kemur skýrt í ljós í síðustu vísunni :
< ljóð >
Þótt bjartir tónar og mildir litir setji svip á mörg kvæði í Að brunnum fer því fjarri að heildaráhrif bókarinnar séu án skugga og andstæðna .
En ótti við skelfileg sundrandi öfl er settur fram á hófstilltan hátt í táknrænu formi .
Sem dæmi má taka kvæðið Hella .
Á yfirborði er kvæðið frásögn af dreng sem gengið hefur í helli og fyllist skelfingu gagnvart dul fjallsins og ógnum myrkursins , vafalaust endurminning , en í kvæðislok ávarpar skáldið drenginn , sjálfan sig og lesandann , og víkkar um leið skírskotun kvæðisins :
< ljóð >
Aðferðin er dæmigerð fyrir þau kvæði Ólafs Jóhanns sem hafa boðskap að flytja .
Hin lokaða táknræna mynd býður við fyrstu sýn heim sjálfhverfri persónulegri túlkun , en fyrir skáldinu er erindið almennara , og hann ýtir undir slíka túlkun með hófstilltum aðferðum .
Enn skýrari er boðskapurinn í kvæðinu Gesti .
Það er einnig bernskuminning .
Drengur sér örn og fyllist ótta gagnvart hinu þróttmikla og grimma rándýri , og myndin skilur eftir « lokahótun » sem læsist í hugskot hans :
< ljóð >
Annars eðlis er hinn draumkenndi , tilvistarlegi ótti sem tjáður er í kvæðinu Firring , sem lyktar með því að ljóðmælandi hlýtur « þann dóm að verða skuggi af skugga . »
Athugagrein sú sem Ólafur Jóhann lét fylgja Að brunnum og áður hefur verið vitnað til endar á skorinorðri yfirlýsingu : « Því má svo bæta við , að nú mun verða bið á því að ég gefi út kveðskap . »
Önnur varð þó raunin á því að ekki liðu nema fjögur ár þangað til næsta ljóðabók hans , sú stærsta og fjölbreyttasta , Virki og vötn , kom út .
Yfirlýsinguna ber vafalaust að líta á sem hluta af þeim ásetningi skáldsins að einbeita nú öllum kröftum að því að ljúka sagnabálkinum um Pál Jónsson .
Enn hefur hann litið á ljóðagerðina sem aukagetu og líklega fundist að nú væri hann búinn að taka til í ljóðaskúffunum og gæti læst þeim þangað til hinum mikla sagnabálki væri lokið , en torvelt að vita hvað þá tæki við .
En ljóðadísin hefur ekki látið hann í friði , og hann hélt áfram að vinna úr þeim stefjum sem ómuðu í hug hans .
Aftan við Virki og vötn birti Ólafur Jóhann enn nokkur orð , Til athugunar , og er ástæða til að taka þau hér upp í heild :
< tilvitnun >
Virki og vötn er samsettara verk en fyrri bækur , og má raunar ráða það af nafninu .
Einnig má af því ráða að bókin sé átakameiri en þær fyrri .
Virki eru reist til varnar yfirvofandi hættu , og vötn getur merkt ólgandi fljót ekki síður en lygn stöðuvötn .
Bókin skiptist í þrjá hluta sem merktir eru rómverskum tölustöfum , og er sá fyrsti kyrrastur og samfelldastur og mest í ætt við þá hljóma sem ríkjandi eru í Að brunnum .
Þar eru ma. gullfalleg minningarkvæði um skáldbræðurna Guðmund Böðvarsson og Þorstein Valdimarsson .
Í öðrum kafla eru kvæði sem einkennast af ádeilu á nútímann , stundum harðri og nokkuð útleitinni , eins og í framhaldi af því sem fyrr var kveðið í Ræðu hinna biðlunduðu .
Þriðji hlutinn er lengstur og fjölbreytilegastur , og eru þar kvæði af ýmsu tagi .
Engar meginbreytingar verða á formi ljóðanna í Virkjum og vötnum , stuðlar og markviss hrynjandi eru ríkjandi einkenni en fjölgað hefur órímuðum ljóðum svo að þau eru hér ríflega helmingur kvæðanna , og er rímið þó frjálslega notað víða annars staðar .
Eins og fyrr segir er víða harður ádeilutónn í kvæðum Virkja og vatna .
Ádeilan er beinskeytt , virðist stundum beinlínis persónuleg , eins og í kvæðinu um Mann og lygna spegla , þar sem skáldið fylgist með því með trega þegar maður með « sólskin í augum » , mælandi orð sem « angan » fylgir , glatar sjálfum sér í lygnum speglum , þe . í hinum lognu , óheilu viðbrögðum umhverfisins .
Hér er greinilega lýst listamanni sem ekki þolir velgengni og í leit sinni eftir frægð lagar sig að kröfum tímans með þeim afleiðingum að list hans glatar lífsmætti sínum .
Lítt dulin ádeila á áhrifamikil öfl í samtíma er líka í kvæðinu Úr virki .
Þar er eins og illur heimur þrengi að skáldinu úr öllum áttum og þyrmi yfir hann þannig að spurningar vakna um tilverurétt og varnir og um sókn gegn hinu illa .
Enn sem fyrr er það náttúran og minningin sem verða skáldinu styrkur :
< ljóð >
Í ádeilukvæðum Ólafs Jóhanns Sigurðssonar fléttast saman ótti sem jaðrar við angist frammi fyrir þróun heimsmála , mannfélags og siðferðis í samtímanum , kærleikur til þess lífs sem ógnað er og von um björgun þess .
Þessi stef eru leikin aftur og aftur í nýjum myndum .
Í kvæðinu Úr smiðju er skáldið í baráttuhug , og svartsýni næturinnar snýst upp í herhvöt , ákall til hinna ungu :
< ljóð >
Þessi mælskutónn er þó sjaldgæfur .
Hér er eins og skáldið , smiður í smiðju sinni , ætli sér að yfirgnæfa háreysti hins aðvífandi óvinahers .
Eiginlegra er skáldinu að lækka róminn og treysta á mátt hvíslsins , rétt eins og treyst er á burðarþol laufblaðsins í kvæðinu Að laufferjum .
Í kvæðinu Boðum ávarpar skáldið viðmælanda sem staddur er í ærandi umhverfi , og ráð hans er þetta :
< ljóð >
Það skop sem víða má sjá í sögum Ólafs Jóhanns og einkum kemur fram í skörpum myndum af einstökum persónum og hátterni þeirra er ekki áberandi í kvæðum hans .
Þau eru alvarleg trúnaðarmál þar sem skop á sjaldnast við .
Þó er kíminn tónn í ýmsum kvæðum með hefðbundnu formi um persónugerð mannleg örlög , eins og td . í kvæðinu Úr ræðu aldurhnigins stórborgarbúa 1972 í Að brunnum .
Sárbeittara skop er að finna í kvæði einu í Virki og vötnum , sem nefnist Dalur syðra .
Tilefnið er bersýnilega útihátíðir sem skátar héldu á Úlfljótsvatni á þeim árum sem kvæðið varð til og voru kenndar við Rauðhettu .
Myndin af skátunum sem spranga um « í stuttum sveinstaulabuxum , með börðuga hatta » , er býsna skopleg , en skáldinu er heitt í hamsi vegna vanhelgunar þeirrar náttúru sem bernskuminningar hans eru tengdar :
< ljóð >
Hæfileiki Ólafs Jóhanns til að sýna hvers konar yfirborðsmennsku í skoplegu ljósi kemur reyndar vel fram í dálitlu kvæði sem birtist í Samvinnunni 1983 og nefnist Limrur um séra Koðrán :
< ljóð >
Þegar hafa gefist mörg tilefni til að fjalla um aðferðir Ólafs Jóhanns og myndmál í náttúrulýrík hans .
Þó skal staldrað við kvæðabálk úr Virkjum og vötnum þar sem vegferð manns í heiminum er tjáð með myndrænum hætti .
Um miðbik bókarinnar er kvæðasyrpa sem ber heitið Flétta og er sjö stutt kvæði , hvert með sínum tölustaf og heiti .
Fyrsta kvæðið heitir Rödd völvu , og telur röddin upp það sem gefa skuli « vini þeim / sem vegferðar bíður . »
Allt eru það skynmyndir eða skynhrif úr náttúrunni .
Næsta kvæði heitir Af stað .
Þar getur ferðar burt úr þéttbýlinu sem ekki virðist ýkja aðlaðandi :
< ljóð >
En kvæðið lætur sér nægja þessa góðlátlegu skopmynd af borginni , haldið er á vit náttúrunnar , « og snúið til byggða með birgðir af söng ! »
Kvæði III nefnist Miðnætti , fegurð náttúrumyndanna er töfrafull , en þó vaknar hér andblær spurnar og óvissu :
< ljóð >
Þrátt fyrir fegurð kvæðisins vekur óvissan í lokaerindinu upp minni hverfulleikans og sögnin « bliknar » í síðasta erindinu styrkir þá tilfinningu , þótt vissulega blikni stjarnan fyrir ljósi annarrar bjartari .
Næsta kvæði heitir Dans og einkennist af órólegri hrynjandi og umbreytingum , en fegurð ríkir og gleði , að því er virðist , þangað til í lokaerindinu :
< ljóð >
Hér er vitaskuld auðþekkt vísun til Þyrnirósarminnis , en um leið minnir þetta á darraðarspunann í Ræðu hinna biðlunduðu .
Fagur leikur náttúrumyndanna heldur þó áfram í næsta kvæði .
Það nefnist Birtan , blómið , og hér er uggur varla skynjanlegur nema lesið sé í mál fáeinna orðasambanda : « Undarleg birtan , » « hverfula drauma » , « grunlausan leikinn , » og í lokaorðunum , sem minna á bliknaða stjörnu fyrr í bálkinum en eru afdráttarlausari í tákngildi sínu : « Ó snöggbliknuð jurt . »
Þessu fylgir enn eitt örstutt kvæði , Spurt og svarað , og nú er ferðalangurinn bersýnilega orðinn gamall , « Einn á ferð í haustsins hélu , » og segir : « Ég á langa leið að baki .
/ Lengri er sú sem bíður mín . »
Síðasta kvæðið heitir Frostnótt , og er orðað sem ósk .
Varla er um að villast að ferðalangur er kominn að leiðarlokum þegar sú ósk er borin fram , hvort sem það er völvan úr upphafskvæðinu eða ferðalangur sjálfur sem hefur orðið , etv. er hún hluti af hans innra manni :
< ljóð >
Varla er ofmælt að kvæðabálkur þessi sé tindrandi fagur .
En svo hugsaði hann líka með sér að hann mætti ekki vera dónalegur .
Auðvitað var menningin í Kína öðruvísi en heima .
En mikið djöfull var samt ógeðslegt að borða hunda !
Aron settist aftur niður .
- Fyrirgefið þið .
Ég ætlaði ekki að vera dónalegur .
Þetta kom mér bara aðeins á óvart .
Á Íslandi eru hundar bara gæludýr en ekki matur .
Næst þegar þjónn átti leið framhjá bað Zhong hann um að taka hundakjötið burt .
Aroni var létt en hann hafði algjörlega misst matarlystina .
Hann lagði frá sér prjónana og Ling brosti samúðarbrosi .
Aron hló með sjálfum sér við tilhugsunina um viðbrögð Sigga þjálfara við þessu þegar heim væri komið .
Var hundakjöt nokkuð skárra en kartöfluflögur ?
Þegar Zhong var búinn að borga reikninginn gengu þau öll þrjú út í steikjandi sólskinið .
Zhong lét hringla í lyklakippu á vísifingri .
- Eruð þið til í smá ferðalag ?
Aron leit í kringum sig .
- Ertu á bíl ?
- Nei , mótorhjóli .
Það er þarna handan við vegginn .
Eruð þið ekki til ?
Ling sá svipinn á Aroni og hló .
- Mér sýnist Aron vera til !
Enginn beið eftir honum á hótelinu og Aron var því frjáls eins og fuglinn .
Hann hafði reyndar skilið ýmislegt eftir uppi á hótelherbergi sem hann hafði lítið eða ekkert þurft á að halda , eins og vegabréfið , GSM-símann og megnið af peningunum .
En hann var með myndavélina , sólaráburð og annað nytsamlegt í bakpokanum .
Hann kinkaði kolli .
- Ekki spurning ...
en ekki komumst við öll fyrir á einu mótorhjóli ?
Gamla rauða mótorhjólið malaði gróflega við annasöm gatnamót á meðan þau biðu eftir grænu ljósi .
Litlu gulu plasthjálmarnir sem Aron og Ling höfðu á höfðinu minntu helst á barnaleikföng og höfðu sennilega svipað öryggisgildi .
Sumir í kringum þau störðu eða hlógu þegar þeir sáu útlendinginn sem sat aftast á hjólinu .
Aron brosti bara á móti en ríghélt sér í mótorhjólið þegar Zhong gaf skyndilega í .
Aron gretti sig .
- Hvert erum við að fara ?
Ling leit um öxl og þurfti að hrópa .
- Ég veit það ekki !
Zhong vildi ekki segja mér það strax !
Aron var feginn því að geta loks stigið af mótorhjólinu eftir um klukkutíma akstur meðfram ánni .
Hann var orðinn þreyttur í handleggjunum eftir að hafa ríghaldið í mótorhjólið og var líka búinn að fá nóg af hávaðanum og menguninni á vegunum .
En þó hafði óneitanlega verið skemmtilegt að sjá fjöllin og hrísgrjónaakrana .
Hann hafði náð að taka eitthvað af myndum á ferð og það hafði heldur ekki skemmt fyrir að sitja fyrir aftan Ling á leiðinni .
Aron vonaði samt að það væri ekki langt eftir á áfangastað .
Aron teygði úr sér á meðan hann fylgdist með stóru flutningaskipi úti á dökkri ánni .
Hann leitaði að tyggjópakkanum í buxnavasanum og rakst þá á bréfið frá því fyrr um daginn .
Hann dró það upp úr rassvasanum og sá að þetta var bréf frá fyrirtækinu sem pabbi hans og Jonathan unnu fyrir .
- - - - - - - - - - - - - - - - - - - - - - - - - - - - - - - - - - - - - - BGC-1897-CH-T15 BostonGlobal Corporation 22:05 : 32 To : Mr. Hjortur A. Gudgeirsson Re : Pappírar Sæll Hjortur , Ég vona að allt gangi vel hjá ykkur Jonathan þarna í Kína .
Við höfum reynt að hringja í ykkur nokkrum sinnum í dag en þið hafið sennilega verið uppteknir á fundum .
Svo hefur fólkið á hótelinu líka átt nokkuð erfitt með að skilja mig !
Kannski er það suðurríkjahreimurinn ?
En að öllu gríni slepptu höfum við fengið nokkrar símhringingar frá Singhu Industries .
Þeir vildu gera einhverjar athugasemdir um prósentur í samningunum .
Þeir kvörtuðu yfir því að þar væri eitthvað misræmi og fannst líka eitthvað einkennilegt við greiðslumátann .
Ég skil reyndar ekkert í þessu þar sem allt stemmir hérna í okkar pappírum í Boston .
Við þurfum að finna út úr þessu sem allra fyrst og helst áður en nokkur skrifar undir neitt .
Sendu mér endilega samning BGC-1897-CH-G12 og hringdu svo í mig .
Við þurfum að skoða þetta mál betur .
Kær kveðja , Peter F. Latimore - - - - - - - - - - - - - - - - - - - - - - - - - - - - - - - - - - - - - - Aron var algjörlega ráðalaus .
Þetta var greinilega áríðandi bréf en hvað gat hann gert ?
Hann stóð símalaus við einhvern árbakka lengst úti í sveit og pabbi hans var í allt annarri borg .
Hann dæsti þegar hann áttaði sig á að hann hafði ekki einu sinni tekið með sér símanúmer pabba síns í Guangzhou .
Hann gekk að mótorhjólinu , pirraður út í sjálfan sig .
- Fyrirgefðu , Ling ?
Ling og Zhong voru að tala um eitthvað en hún brosti og sneri sér að Aroni .
- Já ?
Aron lyfti bréfinu til að leggja áherslu á mál sitt .
- Ég þarf að fara aftur á hótelið sem fyrst .
Það kom hik á Ling og hún virtist vonsvikin .
- Ha ?
Af hverju ?
- Þú manst eftir þessu bréfi sem ég fékk áðan ?
Þetta er greinilega mikilvægt mál .
Ég verð að láta pabba vita .
Zhong sagði fyrst eitthvað á kínversku við Ling , hristi síðan hausinn og leit alvörugefinn á Aron .
- Það er því miður ekki hægt .
Við erum næstum því komin á leiðarenda .
Aron starði á Zhong .
- En þú skilur ekki ...
Zhong brosti .
- Ekki hafa svona miklar áhyggjur !
Þið Vesturlandabúar stressið ykkur alltaf svo mikið .
Aron pirraðist aðeins og ætlaði að mótmæla þessari alhæfingu .
En þess í stað andaði hann að sér , leit á bréfið og hugsaði málið .
Þessi Peter F. Latimore var örugglega búinn að senda þetta sama skeyti á hótelið í Guangzhou eða hringja þangað .
Og ekki vissi Aron hvar hann ætti svo sem að finna þetta skjal .
Hann kinkaði kolli og stakk bréfinu aftur í rassvasann .
- Jú , það er kannski rétt hjá þér .
En hvenær verðum við komin aftur til Zhaoqing ?
Zhong leit á úrið sitt .
- Ég veit það ekki alveg .
Sennilega um áttaleytið ?
Um hálftíma seinna námu þau staðar í litlu þorpi .
Aron smellti af mynd og gekk frá myndavélinni á meðan Ling stökk af mótorhjólinu og rauk beint inn í lítið grátt steinhús með rauðu þaki .
Hún birtist skömmu síðar í dyragættinni ásamt litlum hópi af brosandi eldri konum og gömlum manni sem horfðu áhugasöm á Aron .
Aron brosti á móti og áður en hann vissi af var hann umkringdur börnum sem höfðu birst fyrir aftan hann .
Þau horfðu á hann forvitin og einn strákurinn reyndi að spyrja hann að einhverju sem hann gat ómögulega skilið .
Ling smeygði sér hlæjandi í gegnum hópinn og sagði eitthvað við börnin .
Þau hlupu þá öll í átt að litlu torgi neðar í götunni og skrækirnir fjarlægðust smám saman .
Zhong hafði fylgst með þessu öllu saman þögull en nú sneri hann sér að Aroni .
- Hér búa afi okkar og amma .
Mér fannst að þú ættir að sjá lífið í litlu þorpi hérna í Kína .
Zhong labbaði burt og faðmaði ömmu sína hlýlega og sneri sér svo að gamla manninum .
Þeir spjölluðu stuttlega saman og Zhong benti á Aron sem var að taka mynd af þeim með húsið í bakgrunninum .
Gamli maðurinn brosti breiðu brosi og gaf Aroni merki um að koma til þeirra .
Aron sat á litlum kolli í stofunni og sötraði ljóst te sem smakkaðist mun betur en dökka teið sem hann hafði fengið hjá foreldrum Ling .
Hann var orðinn ringlaður af öllu talinu í kringum sig sem hann skildi ekkert í .
Fólk talaði hátt og hló enn hærra þess á milli .
Stundum var nokkuð áberandi að hann var umfjöllunarefnið og þá kinkaði hann bara kolli og brosti .
Hann leit í kringum sig og sá gamla mynd af Mao uppi á veggnum við hliðina á stærri mynd af tveimur hvítum hestum á hlaupum .
Hinum megin í herberginu var klukka og kínverskt almanak en annars voru veggirnir auðir og víða hafði hvít málningin flagnað af steinveggjunum .
Eftir óratíma kom loksins að því að fólk stóð upp og gekk á dyr .
Þá kom Ling til Arons og settist hjá honum .
- Jæja .
Fyrirgefðu að ég gat ekki þýtt fyrir þig en ég þurfti voða mikið að spjalla við ættingja og svara talsvert af spurningum , aðallega um þig !
Aron hvolfdi í sig seinustu dropunum úr tebollanum og brosti kæruleysislega .
- Ekkert mál .
Þetta var bara gaman .
Ling hló .
- Þú skrökvar !
En hvernig líst þér á að fara í smá bátsferð ?
Zhong fékk leyfi hjá afa til að taka gamla trébátinn hans .
Þú gætir þá séð eitthvað af ánni , ef þú hefur áhuga ?
Aron varð mjög spenntur að heyra þetta .
- Ég er til !
Kemur afi þinn með okkur ?
- Nei , hann er því miður orðinn of gamall .
En Zhong fór oft með afa okkar út á ána þegar hann var yngri svo að hann kann alveg á þetta .
Ég ætla að hjálpa ömmu minni aðeins á meðan þannig að þið farið bara tveir .
Það kom Aroni á óvart að hún yrði eftir enda þekkti hann Zhong sama sem ekkert .
En það kom Aroni enn meira á óvart að hann fann umsvifalaust fyrir tilfinningu sem líktist söknuði .
Það tók þá aðeins nokkrar mínútur að keyra eftir litlum holóttum moldarveginum niður að ánni .
Þar blasti við þyrping af litlum viðarbátum sem voru allir mjög svipaðir í útliti .
Svæðið minnti helst á lítið þorp .
Fólk á ýmsum aldri var þarna að baða sig í ánni , þvo þvott , elda mat eða spila .
Nokkur börn léku sér að gömlum fótbolta á árbakkanum .
Zhong læsti mótorhjólinu við hliðina á litlum illa byggðum viðarkofa og vísaði Aroni leiðina að bátnum .
Fólkið veitti þeim enga sérstaka athygli og fáir litu einu sinni upp þegar þeir gengu framhjá .
Þegar Zhong sá ástandið á bátnum dæsti hann og hristi hausinn mæðulega .
Það var greinilega langt síðan hann hafði verið notaður seinast .
Zhong byrjaði á því að ausa upp úr honum regnvatni með fötu á meðan Aron þurrkaði þykkt ryklag af sætunum með gamalli tusku .
Aron velti fyrir sér hvort þessi bátur væri alveg öruggur .
Hann leit upp með spyrjandi augum og Zhong virtist skynja efasemdir Arons .
Hann brosti breitt og lyfti þumalfingri .
Aron brosti hikandi á móti og hélt áfram að þurrka .
Næst opnaði Zhong læst hólf framarlega í bátnum með litlum lykli og dró fram stóran utanborðsmótor .
Aron hugsaði með sér að sjálfsagt væri þessi vél komin á sjóminjasafnið ef hún væri á Íslandi .
Hann hló .
- Virkar þessi mótor í alvörunni ?
Zhong leit upp og skælbrosti .
« Auðvitað !
Hann hefur aldrei klikkað !
Það tók Zhong dágóða stund að festa mótorinn á bátinn og á meðan sagði hann Aroni frá því hvernig afi hans hefði farið með þau Ling í stuttar veiðiferðir út á ána þegar þau voru krakkar .
En því miður voru nokkur ár síðan sá gamli hafði þurft að hætta að veiða út af sjúkdómi sem Zhong vissi ekki hvað hét á ensku .
En nokkrir af frændum hans notuðu víst bátinn enn af og til en það var greinilega frekar langt síðan síðast !
Loks hrökk mótorinn í gang og Zhong brosti breitt .
- Ég sagði þér það !
Hann klikkar aldrei !
Báturinn mjakaðist af stað út úr litlu bátaþyrpingunni og út á ána .
Það var hressandi að finna fyrir kaldri golunni .
Zhong hafði sett upp vel veðraðan stráhatt sem hann gróf upp úr geymslurýminu en Aron lét sér nægja að setja upp derhúfuna sem hann fann ofarlega í bakpokanum sínum .
Áin var merkilega straumhörð miðað við breidd og báturinn sigldi á talsverðum hraða með straumnum .
Zhong benti á ýmislegt áhugavert í fjarska og Aron starði með undrun á stóru flutningaskipin .
Smám saman þreyttust þeir á því að hrópa yfir hávaðann í mótornum en héldu áfram að horfa í kringum sig .
Þeir höfðu siglt dágóða leið niður ána þegar hávær sprengihvellur heyrðist og dökkgrár reykur streymdi upp úr mótornum .
Zhong stökk upp og hlífði sér með handleggjunum á meðan vélin hóstaði veikindalega .
Svo tók við þrúgandi þögn og Zhong lét hendurnar síga .
Hann bölvaði greinilega á kínversku og byrjaði að fikta í vélinni .
Hann togaði nokkrum sinnum í strenginn á mótornum en án árangurs .
Þá færði hann sig upp að hlið mótorsins og rykkti kröftuglega í spottann .
Vélin hóstaði og hikstaði .
Hann tók sneggri og harkalegri rykk en þá slitnaði spottinn fyrirvaralaust og Zhong horfði furðulostinn á dinglandi strenginn í hendinni .
Furða breyttist skyndilega í hræðslu þegar hann áttaði sig á því að hann var búinn að missa jafnvægið .
Hann sveiflaði höndum ört til að bjarga sér en flaug þess í stað aftur fyrir sig og skall á bólakaf út í ljósbrúna ána .
Aron stökk á fætur og rauk að borðstokknum .
Hann svipaðist örvæntingarfullur um eftir Zhong en sá hann hvergi .
Var hann syndur ?
Aron leitaði í miklum ham að björgunarvesti eða einhverju sem gæti hjálpað Zhong og velti fyrir sér á meðan hvort hann ætti að stökkva út í og reyna að bjarga honum .
En hvað þá með bátinn ?
Þá fann Aron eitthvert langt prik á gólfinu á bátnum og fleygði því þangað sem hann hélt að Zhong væri .
Það hlyti að fljóta þannig að hann gæti að minnsta kosti haldið sér í það .
Næst fór hann að leita að akkeri til að stöðva bátinn sem rak hratt með straumnum niður eftir ánni .
En hann fann ekkert slíkt .
Aron svipaðist aftur um eftir Zhong og bölvaði aðgerðaleysinu í sjálfum sér .
Þá sá hann loks hausinn á honum koma upp úr vatninu í fjarska !
Hann kunni greinilega að synda en alls ekki vel .
Zhong buslaði í átt að árbakkanum og Aroni var létt .
Hann hafði þá ekki drukknað !
Gleðin við þessa uppgötvun var hins vegar skammlíf .
Hvernig átti hann að bjarga sjálfum sér ?
Aron kallaði eins hátt og hann gat á Zhong en það var til einskis þar sem báturinn færðist sífellt fjær , bæði Zhong og árbakkanum .
Aron leit á mótorinn og hugsaði að það væri sennilega ekki nokkur möguleiki að ræsa hann aftur .
Aron horfði með skelfingu niður eftir ánni og sá að framundan var kröpp beygja til vinstri .
Ekki bætti það stöðuna því þá myndi hann ekki einu sinni geta séð Zhong sem lá nú hreyfingarlaus á árbakkanum .
En hvað með árarnar ?
Báturinn var alls ekki svo stór að hann gæti ekki róið honum !
Aron leit í kringum sig og varð skyndilega flökurt þegar hann sá bara aðra árina .
Hann hafði hent hinni út í vatnið áðan eins og hálfviti !
Hvað hafði hann verið að hugsa ?
Aron fann að hann táraðist aðeins en ákvað svo að bíta á jaxlinn .
Þetta var alls ekki vonlaus staða .
Hann var jú enn með aðra árina og svo myndi Zhong örugglega kalla á hjálp .
Aron leit upp og sá að Zhong lá enn á árbakkanum .
Aron fylgdist vandlega með Zhong þangað til hann hvarf úr augsýn .
Var maðurinn meðvitundarlaus ?
Aron vafði sig örmum og settist niðurlútur á þóftu .
Kvíðinn sem hann fann fyrir í maganum hafði magnast til muna og hann leyfði tárunum loks að renna niður kinnarnar .
Aron sat stjarfur og starði út í loftið á meðan sólin þurrkaði tárin .
En svo fann hann skyndilega fyrir auknum eldmóði og rauk á fætur .
Hann gat ekki bara setið þarna og beðið eins og aumingi .
Hann íhugaði valmöguleikana í stöðunni .
Kannski væri hægt að nota árina sem var eftir til að stýra bátnum nær árbakkanum ?
Hann settist við hlið mótorsins og stakk árinni í vatnið .
Þessi aðferð myndi taka talsverðan tíma .
Á meðan myndi hann svipast um eftir öðrum bátum og vona að einhver yrði í kallfæri .
Aroni krossbrá þegar hann heyrði hátt og djúpt skipsflaut fyrir aftan sig .
Hann leit aftur og gapti yfir sjóninni sem blasti við honum .
Heljarinnar flutningaskip stefndi beint á hann og flautaði nú ákafar en áður .
Hann átti greinilega að víkja en hvernig átti hann að fara að því ?
Hann hafði þegar reynt að stýra bátnum með árinni en það hafði lítinn árangur borið .
Skipið kom sífellt nær og kaldur skuggi færðist yfir Aron og litla bátinn .
Hann lokaði augunum og beið eftir skellinum .
En skellurinn kom ekki .
Í staðinn steyptist báturinn á hliðina .
Aron hentist á botn bátsins og rak höfuðið í eitthvað hart .
Hann hélt sér fast með lokuð augun á meðan báturinn ruggaði í takt við öldurnar .
Þegar öldurnar lægði loks í kringum hann settist Aron skjálfandi upp og fann um leið fyrir talsverðum sársauka í hausnum .
Hann kom við ennið á sér með vinstri hendinni og sá blóð leka niður frá fingurgómunum .
Ferlíkið sem hafði næstum því hvolft bátnum flautaði aftur drungalega en fjarlægðist nú ört .
Aron bölvaði því í hljóði .
Þetta hafði verið ansi tæpt .
Hann reif upp lítinn pakka með þurrkum úr bakpokanum og setti nokkrar á ennið til að stoppa blóðflæðið .
Hann settist niður til að jafna sig og horfði ringlaður út á vatnið .
Sér til mikillar skelfingar sá hann að árin flaut nú rétt hjá bátnum og fjarlægðist hratt .
Gat staðan versnað mikið meira ?
Hann íhugaði að synda á eftir árinni en hætti við þegar hann starði á gruggugt vatnið og hugsaði um gatið á hausnum .
Hvað átti hann nú að taka til bragðs ?
Þá birtist skyndilega vonarglæta fyrir framan hann .
Annar lítill bátur sigldi þvert yfir ána .
Aron kallaði hástöfum á manninn sem sat makindalega og stýrði bátnum sínum .
Maðurinn virtist ekkert taka eftir honum og Aron byrjaði að hoppa .
Hann hætti því hins vegar um leið og báturinn tók að rugga ískyggilega en hélt áfram að kalla .
- Halló !
Þú þarna ! !
Hjálp ! !
Maðurinn leit loks upp og brosti .
Hann veifaði vingjarnlega , leit svo burt og hélt áfram ferð sinni .
Báturinn hans fjarlægðist smám saman og hljóðið í mótornum dofnaði .
Aron lét sig detta á þóftuna og upplifði í fyrsta sinn á ævinni að gráta og hlæja samtímis .
Hvað var eiginlega í gangi ?
Þetta var eins og einhver fáránleg martröð !
Hann teygði sig eftir fleiri þurrkum og hallaði hausnum aftur til að reyna að flýta fyrir storknun í sárinu .
Aron lá og starði upp í gránandi himininn .
Það var tekið að rökkva .
Hann tók pappírsþurrkurnar af enninu og var feginn að það virtist loks hætt að blæða úr sárinu .
Hann henti þurrkunum út í ána og fann skyndilega fyrir áköfum þorsta .
Hann fann hvergi hreint vatn um borð og íhugaði að láta sig hafa það að drekka úr ánni .
En hann gretti sig við tilhugsunina og ákvað að bíða með það .
Vatnið var ekki beinlínis geðslegt .
Aron áttaði sig á því sér til gremju að hann hafði eiginlega gefið upp alla von um að bjarga sér sjálfur .
Tilraunir til að kalla á aðra báta höfðu ekki skilað neinu .
Ekki einu sinni þegar þeir höfðu siglt nálægt honum .
Fólk virtist alls ekki gera sér grein fyrir því að hann væri að kalla á hjálp .
Ýmist hafði það veifað glaðlega til baka , horft á hann með undrun eða bara siglt framhjá án þess að líta upp .
Nokkrum sinnum hafði hann íhugað að skella sér til sunds og láta bátinn bara flakka en hann var orðinn of máttlaus til þess að reyna það núna enda hafði hann ekkert borðað síðan í hádeginu .
Og þá hafði hundakjötið algjörlega skemmt fyrir honum matarlystina .
Aron hristi hausinn yfir þeirri vonlausu stöðu sem hann var í .
Samt gat hann ekki annað en brosað kaldhæðnislega um leið .
Svo hallaði hann sér aftur , lokaði augunum og steinsofnaði .
Aron galopnaði augun og horfði stjarfur upp í stjörnubjartan himininn .
Var báturinn hættur að hreyfast ?
Aron rauk upp með andköfum og leit æstur í kringum sig .
Hann hafði loks rekið á land !
Aron stökk á fætur og svimaði aðeins þegar hann steig upp úr bátnum .
Annar fóturinn lenti með skvampi í vatni en hinn á sleipum árbakkanum .
Aron rann til og lá kylliflatur í drullu og grunnu vatni .
Svo greip hann í kaðal sem hékk úr bátnum og lyfti sér á fætur .
Honum tókst með erfiðismunum að koma sér upp á árbakkann .
Þar lá hann og starði brosandi upp í loftið stundarkorn .
Aron greip aftur í kaðalinn og vafði honum utan um stóran stein á árbakkanum til að festa bátinn .
Næst lyfti hann sér aftur um borð og hirti bakpokann sinn , derhúfuna og lyklakippuna hans Zhongs .
Svo stökk hann niður á árbakkann og skreið upp bratta hlíðina .
Þegar hann var kominn um hálfa leið upp brekkuna lagðist hann úrvinda á lítinn grasblett við skógarþykkni sem þakti efri hluta brekkunnar .
Hann var óhultur .
En hvar í ósköpunum var hann ?
Eitt var víst .
Hann hafði farið yfir ána .
En hversu langt hann hafði flotið var ómögulegt að segja .
Það var orðið dimmt og moskítóflugurnar voru orðnar ágengar .
Hann sló eina flugu sem var byrjuð að sjúga úr vinstri handleggnum og rótaði svo í bakpokanum eftir úðabrúsanum sem mamma hans hafði keypt handa honum .
Hjartað tók kipp þegar hann fann brúsann því loks hafði hann smá heppni með sér !
Við hliðina á brúsanum var vasaljósið sem Chris hafði gefið honum .
Aron kímdi háðslega þegar hann las það sem stóð á vasaljósinu : Margur þarf í myrkrinu ljós .
Fáeinum metrum frá grasblettinum fann Aron örmjóan stíg sem lá inn í kjarrið .
Bjartir geislarnir frá vasaljósinu náðu ekki langt inn í flæktan gróðurinn en þetta virtist vera eina leiðin upp brekkuna .
Aron dró djúpt að sér andann til að róa sig niður en gretti sig yfir ógeðslegri lyktinni af eiturefninu sem hann hafði úðað á sig .
Hann hóstaði en hélt ákveðinn af stað inn í rakt skógarþykknið .
Aroni brá í hvert sinn sem hann rak sig utan í trjágrein eða laufblað .
Voru ekki snákar í Kína ?
Og voru þeir ekki sumir eitraðir ?
Aron bölvaði því í hljóði að hann vissi ekki meira um dýralífið á svæðinu .
Hann staldraði aðeins við og togaði sokkana sína eins langt upp og hann gat , til öryggis .
Aron átti erfitt með að ná fótfestu á blautum stígnum og var orðinn frekar þreyttur í fótunum .
Hann var því mjög feginn þegar hallinn á stígnum minnkaði til muna .
Hann staldraði við til að þurrka svitann af enninu , lét vasaljósið lýsa leiðina og gekk svo áfram á láréttum stígnum .
Eftir fáeina metra nam hann aftur staðar og starði einbeittur .
Víkkaði stígurinn þarna fyrir framan hann ?
Aron skokkaði áfram ákveðinn en hnaut um lága trjágrein , missti vasaljósið úr hendinni og hrasaði með tilburðum .
Aron lá kylliflatur í votu grasinu með lokuð augun og dæsti .
Gat þetta versnað ?
En þá fann hann að eitthvað í bakpokanum var farið að stinga hann í bakið .
Hann beit á jaxlinn , rúllaði sér á magann og kveinkaði sér við að teygja sig eftir vasaljósinu .
Aron lýsti í kringum sig og sá að þetta var augljóslega nokkuð stórt rjóður í skóginum en það voru vonbrigði að sjá sömu dimmgrænu og dökkbrúnu litina alls staðar .
Þó var það óneitanlega gott að vera kominn út úr þykku kjarrinu .
Aron stóð á fætur , sneri sér við og gapti af undrun .
Þarna blasti við lítið hús hinum megin í rjóðrinu !
Aron gleymdi öllum verkjum og þreytu og æddi rakleiðis yfir rjóðrið að brotnum glugga aftan á húsinu .
Hann rak vasaljósið hiklaust inn um glufu á glerinu og sá að þarna var einhvers konar geymsla með ýmsum eldhúsáhöldum og öðrum ógreinilegum tækjum .
Þarna bjó greinilega fólk !
Aron fylgdi húsveggnum og kíkti inn um gluggana .
Hvergi var kveikt ljós en kannski var fólkið bara farið að sofa eða hafði ekki rafmagn ?
Gamlar dyr úr dökkum viðarplötum voru framan á húsinu og Aron bankaði laust á þær .
Ekkert svar .
Hann prófaði aftur með aðeins meiri krafti .
Enn kom ekkert svar .
Aron var ekki tilbúinn að gefast upp og bankaði því eins fast og hann gat .
Dyrnar opnuðust þá örlítið með drungalegu ískri .
Aron hrökk við , steig tvö skref aftur á bak og lét ljósgeislann dansa upp og niður dyrnar .
- Halló ? !
Er einhver þarna ?
Í nokkrar sekúndur beið Aron stjarfur eftir svari en þá fór að verða ljóst að dyrnar höfðu verið ólæstar og bara opnast við bankið .
Aron nálgaðist þær með gát og prófaði að kalla aftur .
Þegar ekkert svar heyrðist innan úr húsinu ýtti hann dyrunum upp á gátt og hughreysti sjálfan sig .
- Þetta er bara smá myrkur ...
Aron læddist eftir sléttu moldargólfinu og lét vasaljósið lýsa upp rýmið .
Húsið var á einni hæð , bara tvö eða þrjú herbergi , og var augljóslega komið í eyði .
Einhver hafði þó greinilega notað það nýlega undir frekar sóðalega eldamennsku og ekki tekið til eftir sig .
Aron sparkaði laust í tóma dós sem lá á gólfinu og gaf upp alla von um að finna aðstoð þarna .
Hann hélt samt áfram að skoða sig um í von um að finna eitthvað nytsamlegt eða jafnvel ætt .
Hann var orðinn glorhungraður .
Það reyndist vera eldhúskrókur inni í herberginu við hliðina á geymslunni sem Aron hafði séð í gegnum gluggann .
Aron opnaði annan af tveimur skápum þar en fann bara tvær litlar skálar og fjóra gamla prjóna .
Í skápnum við hliðina voru hins vegar tveir litlir kassar af einhverju sem gat verið matarkyns .
Aron teygði sig eftir öðrum kassanum en þá heyrðist hávær skrækur !
Aron varð skelfingu lostinn þegar brúnt kvikindi stökk á öxlina á honum .
Dýrið skreið eldfljótt niður eftir bakpokanum og féll þaðan niður á gólf .
Aron hélt að hjartað í sér myndi springa !
Hann náði samt að beina vasaljósinu að gólfinu og sá að feit rotta hraðaði sér bak við gamlan kassa við vegginn .
Aron stóð stjarfur og starði á kassann en rauk síðan af stað og hljóp eins og fætur toguðu út úr húsinu .
Næturmyrkrið var núna velkomið og vakti enga skelfingu .
Aron vissi vel að hann átti ekkert að vera hræddur við einhverja rottu en honum hafði brugðið skelfilega og var búinn að fá alveg nóg af þessu húsi .
Trjágreinar í skógarþykkninu rispuðu á honum handleggina á meðan hann hljóp en hann vildi samt alls ekki hægja á sér .
Hann vildi bara komast burt .
Aron var orðinn nokkuð móður þegar gróðurinn í kringum hann hvarf skyndilega .
Í stað laufblaða fann hann volga golu leika um hárið og beint fyrir framan hann var augljóslega lítill vegur !
Aron stansaði og horfði brosandi upp til stjarnanna eitt andartak áður en hann kraup uppgefinn niður í vegarkantinum og kastaði mæðinni .
- < tákn > Gamla konan sem leiddi stóra vatnavísundinn eftir mjóa malarveginum var augljóslega hrædd við Vesturlandabúann sem stóð við vegarkantinn útataður í blóði og drullu .
Hann bullaði einhverja óskiljanlega vitleysu og veifaði vasaljósi út um allt sem stundum lýsti í augun á henni .
Var þetta Putonghua-kínverska sem hann var að reyna að tala ?
Hún yppti öxlum og hristi hausinn en það virtist ergja unga manninn sem hamaðist nú við að fletta í lítilli bók .
Hún byrjaði að rölta burt þegar hann missti vasaljósið en þá leit hann upp aftur og talaði mun hærra og skýrar í þetta sinn .
- < tákn > Nú skildi hún hann !
Hann var að biðja um hjálp !
Hún kinkaði ákveðin kolli og benti honum að fylgja sér .
Það kætti unga manninn augljóslega og Xiumei gamla brosti sínu hlýlega tannlausa brosi .
Loksins !
Aron tróð bókinni aftur niður í bakpokann og elti gömlu konuna .
Nú myndi hann vonandi fá aðstoð við að finna Ling og Zhong .
Hann hafði aldrei hlakkað jafn óhemju mikið til þess að komast í langa heita sturtu og mjúkt rúm !
Hvað hann myndi ekki gefa til þess að vera kominn aftur á hótelið núna !
Eftir um tuttugu mínútna göngu í myrkrinu voru þau komin að þorpi gömlu konunnar og þar virtust fáir vera á ferli .
Öðru sinni fann veiðivörðurinn Ragna einn veiðifélagann brennivínsdauðan niðri við foss í leiðindaveðri .
Ragna furðaði sig á allri þessari drykkju og gerði sér grein fyrir að svallið gæti endað með dauðaslysi .
En það gerðist sem betur fór ekki .
Eitt sinn spurði hún Sæla hvort þeir félagar ættu ekkert erfitt með að útskýra það við heimkomuna að hafa lítið sem ekkert veitt .
Sæli hló og sagði að það væri hluti af túrnum að koma við á Hvítárvöllum í Borgarfirði á heimleiðinni og kaupa lax til að sýna heima .
Veiðimennirnir urðu langflestir góðir kunningjar eða vinir fjölskyldunnar á Laugabóli .
Skemmtileg hefð myndaðist í samskiptum milli barna Rögnu og þeirra .
Á hverju hausti fengu veiðimennirnir 50 lítra mjólkurbrúsa fullan af aðalbláberjum .
Á aðventunni kom brúsinn aftur til baka fullur af gjöfum og góðgæti .
Sæli og félagar höfðu ána á leigu í tuttugu ár .
Þeir sem tóku við ánni voru öllu rólegri og minna umstang var í kringum þá .
Ragna veiðivörður saknaði hálfpartinn þeirra kynlegu kvista sem slæddust í Laugardalinn með veiðistangir en umfram allt brennivín .
Veiðifélagið sagði Rögnu upp á endanum eftir átakafund þótt áin hefði aldrei verið gjöfulli .
Hún vissi ekki ástæðuna nema ef væri uppreisn hennar gegn yfirgangi karlanna .
Þar með lauk veiðivörslu sem Ragna hafði annast í sex ár .
19. kafli Skólamál í ólestri Börnin mín þurftu að sækja barnaskóla í Reykjanesi þegar þau komust á legg .
Þau voru þó lengur heima en gengur og gerist því ég lagði áherslu á að kenna þeim sjálf að lesa og skrifa .
Síðan varð ég að senda þau í Reykjanes .
Þau fengu að koma heim um jól og páska en voru í burtu mestallan veturinn .
Þá var tómlegt heima á Laugabóli .
Aðeins ég , vinnumaður og Gunna gamla sem var komin yfir áttrætt og þurfti gæslu til að fara sér ekki að voða .
Þegar börnin komust á legg tíndust þau í burtu eitt af öðru .
Að vetrinum fóru þau að heiman til náms í barnaskóla og síðan í framhaldsskóla og þaðan á vinnumarkaðinn .
Oft var dauflegt á Laugabóli þegar veturinn gekk í garð og börnin voru öll að heiman .
Guðjón vinnumaður fór líka um veturinn og hélt þá til í Hafnarfirði hjá Rebekku .
Stundum voru Ragna og Gunna aðeins tvær á bænum og þá var lítið um að vera annað en að hlusta á útvarp og sinna skepnunum .
Bella var að verða átján ára og farin í vinnu á Ísafirði rétt eins og Ragna gerði á sínum tíma .
Ragna hugsaði stundum með sér að margt væri líkt með þeim mæðgum en meiri óróleiki var í Bellu .
Í skammdeginu og einsemdinni læddist stundum óyndi og depurð að Rögnu og hún beitti sig hörðu til að rífa sig upp .
Þá var vinnan meðalið til að öðlast á ný trú á tilveruna .
Hugur hennar reikaði gjarnan til þeirra tíma þegar hún var að alast upp á Laugabóli við allt önnur lífsskilyrði .
Nú voru öll bústörfin léttari en samt var fólkið á förum og stöðugt fækkaði í Ísafjarðardjúpi .
Rögnu þótti einsýnt að það færi fyrir sveitinni hennar eins og byggðinni í Grunnavíkurhreppi við norðanvert Ísafjarðardjúp þaðan sem allir fluttu í burtu .
Eitt sinn hafði verið blómleg byggð á Hesteyri en nú voru allir farnir .
Á Ögurnesi hafði verið vísir að þorpi en nú var þar enginn .
Þetta var ekki gæfuleg þróun og verst af öllu að hún var ekki viss um að neitt barnanna hennar myndi taka við Laugabóli .
Öll höfðu þau Bella , Garðar Smári og Bjarki sýnt því áhuga að stunda búskap en Rögnu fannst þó líklegast að það yrði Bjarki sem tæki við af henni en hann var aðeins níu ára og ekki gott að átta sig á því hvert hugur hans stefndi .
Í desember 1972 varð sú bylting að sjónvarp kom að Laugabóli .
Það varð góð dægrastytting á löngum vetrarkvöldum og stuggaði í burtu mestu einsemdinni .
Sumarið 1974 var mikið um framkvæmdir á Laugabóli .
Fjárhús voru reist og Ragna lagði í það stórvirki að láta leggja veg fram í Efstadal , sjö kílómetra leið .
Þetta var nauðsynlegt til að geta farið með ánni en einnig til að sækja kindur fram í dalinn .
Mikill munur var að geta ekið þessa leið í stað þess að fara gangandi eða í besta falli á hestum .
Vegleysurnar og sambandsleysið við Ísafjarðarkaupstað stóðu byggðinni fyrir þrifum en þangað var aðeins hægt að komast sjóleiðina .
Frá Laugabóli var aðeins hægt að komast að Hjöllum í mynni Skötufjarðar og frá Ísafirði náði vegurinn aðeins að Eyri í Seyðisfirði .
Það hyllti undir lausn á þeim málum þar sem unnið var að lagningu vegar frá Ísafirði .
Árið 1975 rann upp sú stóra stund þegar leiðin á milli Ísafjarðar og Ögurs var fær öllum bílum .
Þetta var hrein bylting í samgöngumálum sveitarinnar þar sem nú var hægt að fara á bíl á tveimur klukkustundum til Ísafjarðar .
Ragna hafði áhyggjur af eldri krökkunum sínum .
Þau voru sjálfstæð eins og hún á sínum tíma og hugur þeirra virtist ekki standa til þess að vera á Laugabóli .
Bella hafði þó uppi áform um að læra búfræði og hún fór í Bændaskólann á Hvanneyri .
Ragna dauðsá eftir að hafa sent syni sína í Reykjanesskóla en hrósaði jafnframt happi yfir að hafa forðað Bellu þaðan og komið henni í Héraðsskólann að Núpi .
Í Reykjanesskóla höfðu synir hennar stundum orðið fyrir aðkasti vegna stöðu hennar sem einstæð móðir .
Þá fannst Rögnu vera viðloðandi agaleysi hjá kennurum og óregla .
Þeir sem áttu að vera börnunum fyrirmyndir brugðust algjörlega .
Henni fannst skólayfirvöld meðvitað leyna foreldra því sem gerðist í skólastarfinu .
Það var eins og yfirvöld vildu fá greidd skólagjöldin og um leið reka skólann eftir eigin geðþótta og gjarnan til skaða fyrir börnin .
Kennarar voru oft réttindalausir og það setti mark sitt á kennsluna .
Börnin urðu eins og tilraunadýr fyrir menn sem voru að æfa sig í að verða kennarar .
Ragna skrifaði grein um Reykjanesskóla í Morgunblaðið 5. apríl 1979 þar sem hún gagnrýndi harkalega þá sem stjórnuðu skólanum í Reykjanesi og fóru með nemendur eins og þeir væru fangar .
Þar rifjaði Ragna upp þegar Smári sonur hennar handleggsbrotnaði og fór auk þess úr liði .
Drengnum var komið í Vatnsfjörð og um borð í Djúpbátinn Fagranes sem var að sækja fé .
Siglt var vítt og breitt um Djúpið allan daginn með handleggsbrotinn drenginn um borð .
Þegar hann loks komst á spítalann á Ísafirði var handleggurinn svo bólginn að nokkrir dagar liðu áður en hægt var að gera að brotinu .
Rögnu fannst þessi meðferð ekki sæmandi og vakti á því athygli .
Hún þurfti að fara nokkrum sinnum með drenginn til Reykjavíkur svo hann fengi bót meina sinna .
Kornið sem fyllti mælinn var að Bjarki var rekinn úr skólanum um stundarsakir eftir að hafa tekið þátt í vatnsslag ásamt fjölda annarra skólasystkina .
Ekki vildi betur til en að blaut tuska small í hnakka kennara sem kom aðvífandi .
Kennarinn þreif til Bjarka og reyndi að draga hann með sér .
Bjarki var sterkur og hristi kennarann auðveldlega af sér .
Stympingunum lauk með því að kennarinn lenti á vegg .
Í framhaldinu var ákveðið að vísa Bjarka úr skólanum .
Rögnu fannst þetta mjög ósanngjarnt þar sem hópur nemenda hafði átt hlut að máli en syni hennar einum var refsað harðlega .
Greinin vakti mikla athygli og skólastjórinn í Reykjanesi svaraði fullum hálsi í annarri grein .
Ragna ákvað að hún myndi aldrei framar senda barn í skólann og Bjarki fór í Núpsskóla í Dýrafirði .
Þar farnaðist honum vel .
Öll börnin fóru til framhaldsnáms .
Bella lauk búfræðinni og Smári varð húsasmíðameistari .
Bjarki lagði stund á vélvirkjun .
Oft var erfitt á Laugabóli þegar veturinn var harðastur .
Ragna gaf skepnunum og mjólkaði .
Stundum var hún með Gauja gamla vinnumann til aðstoðar en hann fór gjarnan til Hafnarfjarðar til Rebekku um lengri eða skemmri tíma .
Það var óumflýjanlegt að Ragna héldi vinnumenn að vetrinum .
Einn þeirra sem vann hjá henni var Jón Hansson .
Hann var dugnaðarforkur en ölkær og átti það til að hverfa þegar þannig stóð á .
Rögnu munaði svo sem ekkert um að halda búinu gangandi .
Hún var í fullu fjöri og gekk til allra verka .
En það getur verið erfitt að vera einyrki og þurfa að treysta alfarið á sjálfan sig .
Það fékk Ragna að reyna í vetrarbyrjun 1973 .
Hún hafði stundum fundið til í baki og jafnvel verið frá vinnu í einhverja daga en ævinlega náð sér fljótt á strik aftur .
Hún hafði nokkrum sinnum leitað til læknis og niðurstaðan var sú að þetta væri brjósklos .
Lagt var að henni að gangast undir uppskurð .
Ragna vissi að sú áhætta fylgdi uppskurðinum að hún yrði enn verri í bakinu og jafnvel farlama .
Hún hafnaði því að fara í aðgerð en vonaði að bakið myndi lagast af sjálfu sér , alla vega ekki versna .
En það reyndist borin von .
Þann 28. janúar var Ragna að gefa kindunum þegar hún féll í jötuna eins og skotin .
Nístandi verkur í baki gaf til kynna hvað var á seyði .
Ragna reyndi að rísa á fætur en hún var sem lömuð .
Með erfiðismunum tókst henni að hálfskríða heim í bæ .
Næstu dagana var hún rúmföst .
Smári var heima og annaðist skepnurnar .
Þannig liðu nokkrir dagar þar til ákveðið var að Ragna legðist inn á sjúkrahús .
Það var þrautin þyngri að komast frá Laugabóli og þaðan í Djúpbátinn Fagranes og til Ísafjarðar .
Illfært var fram að Laugabóli vegna snjóa og að auki gat Ragna ekki setið upprétt .
Þá var gripið til þess að fá Sigurjón á Hrafnabjörgum til að koma á dráttarvél og sækja sjúklinginn .
Útbúinn var kassi aftan á beisli dráttarvélarinnar og þar var Rögnu komið fyrir liggjandi .
Síðan var ekið áleiðis í Ögur .
Kvalirnar í bakinu voru næstum óbærilegar en áhyggjur einyrkjans í kassanum voru jafnvel enn verri en sársaukinn .
Það gat tekið langan tíma að fá bata og kannski næði hún aldrei fullri heilsu .
Smári sagði móður sinni að hafa engar áhyggjur .
Þau systkinin myndu skiptast á að annast búið í fjarveru hennar og hún ætti að hugsa um það eitt að ná aftur heilsu .
Ragna var borin um borð í Fagranes og komið fyrir í koju .
Hún fékk sterk verkjalyf og siglingin til Ísafjarðar varð bærileg .
Á Ísafjarðarspítala var hún mynduð og í ljós kom brjósklos í tveimur hryggjarliðum .
Hugur hennar var stöðugt heima á Laugabóli en hún vissi þó að Smári og Bella myndu sjá vel um skepnurnar .
Dagarnir siluðust áfram en það létti lund Rögnu að Sigga , systir hennar , heimsótti hana daglega .
Sigga bjó á Hlíðarveginum á Ísafirði í húsinu sem Betúel fóstri hennar hafði reist .
Hún hafði gifst Jóni Kr. Jónssyni og eignast með honum myndarlegan barnahóp .
Þótt Ragna og Sigga hefðu ekki alist upp saman voru þær góðar vinkonur og gátu spjallað um heima og geima .
Enn þrjóskaðist Ragna við að fara í uppskurð en eftir hálfsmánaðardvöl á spítalanum án þess að henni batnaði tók hún ákvörðun um að gangast undir uppskurð .
Mánuði eftir að Ragna datt niður á Laugabóli var hún flutt til Reykjavíkur og lögð inn á Borgarspítalann .
Þar fór hún í nákvæmar myndatökur sem ætluðu engan enda að taka .
Ragna hafði áhyggjur af því hvað tæki við eftir uppskurðinn .
Ef hann mistækist var einsýnt að hún yrði að hætta búskap á Laugabóli og hvað yrði þá um jörðina ?
Ragna var skorin upp á sprengidag í byrjun mars .
Næstu daga varð hún að liggja grafkyrr og henni leiddist .
Hugur hennar var stöðugt heima á Laugabóli en hún vissi að það var langt þar til hún kæmist aftur heim , líklega ekki fyrr en um sauðburðinn .
Aðgerðin virtist þó hafa heppnast vel og læknarnir voru ánægðir .
Hálfum mánuði eftir aðgerðina var Ragna send á Reykjalund .
Þar hófst ströng endurhæfing og þess á milli staulaðist Ragna um á hækjum .
Á Reykjalundi kynntist hún öðrum sjúklingum .
Þeirra á meðal var Helgi Jónsson ekkjumaður sem hafði lamast .
Hann sagði henni sögu sína sem var átakanleg .
Hann hafði búið í Neskaupstað ásamt konu sinni , Guðrúnu Kristínu Arnfinnsdóttur og sjö börnum þeirra .
Hjónin höfðu gengið í gegnum mikla sorg því sex ára barn þeirra varð fyrir vörubíl og dó .
Árið 1966 lést Guðrún Kristín og Helgi barðist einn við að koma sex börnum sínum til manns .
Sjálfur veiktist hann síðan og lamaðist .
Hann fékk svokallaða taugarótarlömun en vonir stóðu til þess að hann næði aftur fullum styrk .
Hann hafði áhyggjur af börnum sínum og þá sérstaklega þeim yngstu , Kristínu , 11 ára , Hjörvari , 13 ára , og Rögnvaldi , 15 ára , sem voru á barnaheimilinu Snekkjuvogi á Stokkseyri og í raun hálfvegalaus .
Rögnu runnu erfiðleikar mannsins og barna hans til rifja .
Þarna var enn ein sönnun þess hve lífið gat verið miskunnarlaust .
Á Reykjalundi var fátt um að vera fyrir mann sem bundinn var hjólastól .
Ragna vildi allt til þess gera að létta Helga lífið og eitt sinn fékk hún tvo aðra vistmenn í lið með sér til að gera honum dagamun .
Stranglega var bannað að fara út af Reykjalundi í leyfisleysi en Ragna og félagar hennar ákváðu að bjóða Helga í leikhús .
Hann þáði það með þökkum og um kvöldið læddist ferningin út .
Ragna og félagar hennar báru Helga í hjólastólnum út í bíl sem beið þeirra .
Leikhúsferðin heppnaðist vel og allir skemmtu sér hið besta .
En þegar þau sneru aftur heim seint um kvöldið fengu allir skömm í hattinn fyrir að hafa brotið gegn reglum spítalans .
Rögnu fannst það vera léttvægt miðað við að hafa náð að gleðja Helga og veita honum örlitla upplyftingu í heimi sem bauð upp á fátt annað en þjáningar og erfiðleika .
Þrjú yngstu börn Helga komu annað veifið í heimsókn til hans .
Rögnu fannst sárt að horfa upp á umkomuleysi þeirra .
Sérstaklega virtist sem Hjörvari liði illa .
Hann strauk af barnaheimilinu og kom á Reykjalund en var sendur til baka .
Rögnu var hugsað til barnanna sinna og var þakklát fyrir að hafa alltaf getað tryggt þeim gott atlæti og skjól .
Um miðjan maí , fjórum mánuðum eftir að Ragna veiktist , kom hún aftur heim á Laugaból .
Þar var snjór niður undir tún en vor í lofti .
Rögnu til léttis var allt í föstum skorðum á Laugabóli .
Smári og Bella höfðu annast búið af samviskusemi .
Og skemmtilegasti tíminn en jafnframt sá erfiðasti , sauðburðurinn , var hafinn .
Skömmu eftir að hún kom heim hringdi Helgi í hana frá Reykjalundi .
Hann var áhyggjufullur vegna drengjanna , Hjörvars og Rögnvaldar , sem undu sér engan veginn á barnaheimilinu .
Hann spurði hvort nokkur leið væri til þess að þeir fengju að koma að Laugabóli um tíma á meðan hann væri sjálfur að jafna sig .
Ragna hugsaði sig ekki um eitt andartak heldur sagði að þeir væru velkomnir .
Nokkrum dögum síðar voru börnin á Laugabóli orðin fimm .
Rögnvaldur átti eftir að vera þar í tvö ár en Hjörvar var kominn til að vera .
20. kafli Hundurinn sem valdi sér húsbónda Dýrin eru mér mikilvæg .
Hjá þeim finn ég fölskvalausa og skilyrðislausa væntumþykju .
Þegar ég hef átt hvað erfiðast á lífsleiðinni hef ég gjarnan leitað til dýranna og spjallað við þau um það sem ég get ekki talað um við fólk .
Ég hef aldrei getað fargað dýri nema þegar um er að ræða að líkna þeim .
Ég vil ekki einu sinni drepa fiska .
Aðrir verða að sjá um það .
Ragna fékk gjarnan Sigurjón Samúelsson á Hrafnabjörgum eða einhvern annan nágranna til að slátra fyrir sig .
Henni var alla tíð meinilla við að aflífa skepnur .
Einu skiptin sem hún fargaði sjálf kindum var þegar þær komust í nauð vegna þess að þær gátu ekki borið .
Hún gat aðeins drepið þegar vonlaust var að bjarga .
Hún vildi heldur leyfa skepnunum að deyja með skjótum hætti en að láta þær kveljast .
Ragna var sannfærð um að klaufaskapur við fóðrun yrði til þess að kindur gætu ekki borið .
Í stað þess að fóðra þær með fullri gjöf út meðgönguna þá notaði hún þá aðferð að draga úr gjöfinni þegar leið á meðgönguna .
Þá fæddust lömbin ekki mjög stór og áttu greiða leið í heiminn .
Sumir notuðu þá aðferð að gefa lítið framan af en auka svo gjöfina eftir því sem leið á .
Þá varð fóstrið svo stórt að kindin gat lent í nauð sem þýddi að það varð að farga henni og lambið drapst gjarnan í fæðingu .
Ragna beitti aðferðinni ekki aðeins við kindurnar sínar .
Hún hugsaði þetta eins þegar hún gekk með börnin sín .
Þá gætti hún vandlega að mataræðinu til að fóstrin yrðu ekki of stór .
Tvö barnanna hennar , Bella og Bjarki , fæddust 12 merkur sem að hennar mati var kjörþyngd við fæðingu .
Garðar Smári var 16 merkur sem var alltof mikið að mati Rögnu .
Þótt Ragna væri með á þriðja hundrað kindur þá þekkti hún þær allar með nafni og kunni ættarsögu þeirra .
Kindur hafa margræðan persónuleika rétt eins og fólk .
Ragna þekkti lundarfar hverrar kindar og háttu þeirra .
Það gat verið gott þegar þurfti að leita að einhverri þeirra til að koma aftur í hús að hausti eða vori .
Þær kindur sem létu sig hverfa fóru yfirleitt alltaf á sömu staðina og þar var hægt að ganga að þeim vísum hverri á sínum stað .
Einhverjir hafa haldið því fram að kindur séu heimskar skepnur en Ragna veit að það er alrangt .
Kindur eru með misjafnt upplag rétt eins og fólk og þær vita svo sannarlega sínu viti .
Sama er uppi á teningnum með kýrnar og hundana .
Þetta eru allt skynsemisverur .
Einn morguninn á Laugabóli þegar Ragna kom út á hlað var þar fyrir mórauður hundur sem hún kannaðist ekkert við .
Hundurinn vék sér strax að henni og lét vinalega .
Ragna þekkti hundana á næstu bæjum og þetta var enginn þeirra .
Við eftirgrennslan kom í ljós að hann var frá Heydal í Mjóafirði í eigu Gunnars Valdimarssonar bónda og hét Kátur , annálaður smalahundur .
Gunnar bóndi kom og sótti Kát nokkru síðar .
Það leyndi sér ekki að hundinum var þvert um geð að fara með húsbónda sínum .
Nokkrum dögum síðar birtist Kátur aftur á hlaðinu á Laugabóli og lét óspart í ljós gleði sína þegar hann sá Rögnu .
Enn kom Gunnar bóndi og sótti hundinn og á þessu gekk nokkrum sinnum .
Hundurinn var varla kominn heim í Heydal þegar hann var strokinn yfir fjall að Laugabóli .
Gunnar bóndi var orðinn þreyttur á þessu og þegar Ragna lét vita enn einu sinni að Kátur væri mættur sagði Gunnar ekki annað til ráða en að lóga honum .
Hann lét ekki sitja við orðin tóm heldur kom að Laugabóli með byssu .
Ragna mátti ekki til þess hugsa að dýrið yrði fellt og hún bað bóndann lengstra orða að hlífa Káti .
« Ég skal taka hundinn að mér , » sagði hún .
Gunnar bóndi samþykkti það með semingi og Kátur fékk að lifa .
Hann reyndist vel sem smalahundur Helst vildi hann alltaf vera þar sem Ragna var og ef hún brá sér af bæ þá elti hann .
Eitt sinn í vetrarbyrjun veiktist Kátur svo illa að Ragna sendi hann á Ísafjörð til dýralæknis .
Helst hefði hún viljað fara með hundinum en aðstæður voru þannig að hún varð að vera heima .
Kunningjafólk hennar á Ísafirði tók við hundinum og gætti hans á meðan á lækningu stóð .
Kátur braggaðist í kaupstaðnum en þó mátti merkja á honum óyndi sem benti til heimþrár .
Eitt sinn þegar gæslumaður hundsins var að viðra Kát tók hann á sprett í burtu .
Seinast sást til Káts á harðaspretti upp Dagverðardal í botni Skutulsfjarðar .
Tíðindin af týnda hundinum fengu á Rögnu .
Stórhríð geisaði og Rögnu var ljóst að vafasamt væri að hundurinn lifði af á fjöllum .
Þegar ekkert hafði spurst til Káts í tæpa viku auglýsti hún eftir honum í útvarpi .
Nokkrir dagar liðu án þess að neitt spyrðist til hundsins .
Þá var hringt úr Barðastrandarsýslu .
Mórauður , illa haldinn hundur hafði birst á bæ í sveitinni og auglýsingarnar í útvarpinu urðu til þess að haft var samband við Rögnu .
Þarna var Kátur ljóslifandi kominn .
Ragna lagði á sig erfitt tveggja daga ferðalag í Barðastrandarsýslu til að ná í hundinn .
Fagnaðarlátum Káts ætlaði aldrei að linna þegar hann sá fóstru sína .
Þegar nokkur ár voru liðin frá því Kátur kom að Laugabóli þurfti Ragna að bregða sér með Djúpbátnum Fagranesi til Ísafjarðar .
Kátur elti hana á bryggjuna í Ögri og þegar báturinn var að leggja frá tók Kátur stökkið um borð .
Ekki var hægt að leyfa hundinum að koma með og honum var því skutlað aftur upp á bryggju .
Þetta var seinasti dagurinn í lífi Káts því á bryggjunni í Ögri var bóndinn á Garðsstöðum svo óheppinn að keyra yfir hundinn .
Kátur særðist illa en náði einhvern veginn að hálfskríða í áttina að Laugabóli .
Hann komst þó ekki lengra en að Hagakoti þar sem hann gaf upp öndina .
Ragna sá eftir Káti sem lagði á sig nokkur ferðalög yfir fjall til þess að ráða því sjálfur hver yrði húsbóndi hans .
21. kafli Hinrik vinnumaður Mortensen Þótt ég hafi megnustu andúð á brennivíni þá vorkenni ég þeim sem lenda í ógöngum vegna þess .
Alkóhólistar eru ekki eigin herrar og líf þeirra stjórnast af fíkninni .
Ég hef alla tíð haft þörf til að bjarga fólki sem er í þeim sporum .
Þetta er næstum því vonlaus barátta því alkóhólið hefur heljartök á fólki .
En ég hef aldrei gefist upp þótt vonbrigðin séu fleiri en gleðistundirnar .
Einn dag var bifreið ekið hratt inn Ísafjarðardjúp .
Tveir menn , Kristján Jónsson stýrimaður og Aðalsteinn Jónsson , sátu fram í en í aftursætinu var maður , bersýnilega dauðadrukkinn .
Stundum sagði hann eitthvað óskiljanlegt á tungumáli sem virtist vera sambland af dönsku , þýsku og íslensku .
Ferðinni var heitið að Laugabóli .
Þegar mennirnir renndu í hlað kom Ragna út á móti þeim .
Kristján stýrimaður hafði orð fyrir gestunum .
Hann benti á hrúguna í aftursætinu .
« Þetta er Hinrik Peter Mortensen , » sagði hann hátíðlega og bætti við að hann væri þaulreyndur danskur vinnumaður sem hefði farið víða .
Kristján spurði Rögnu hvort hún gæti ekki haft manninn í svo sem mánuð á meðan hann væri að ná sér upp úr drykkjutúr sem hafði staðið lengi .
Hinrik staulaðist úr bílnum og datt á hlaðinu .
« Þetta er ekki gæfulegur vinnumaður , »
hugsaði Ragna með sér .
Þegar Kristján útskýrði að Hinrik ætti ekki í nein hús að venda samþykkti hún að taka við honum í nokkrar vikur .
Mennirnir studdu nýja vinnumanninn inn í bæ .
Ragna vísaði þeim á herbergi vinnumannanna uppi í risi .
Þangað bröltu þeir með Hinrik sem leið út af um leið og inn í herbergi var komið .
Næstu misserin var Hinrik stöðugt að koma og fara .
Ragna reyndi að fela honum verkefni en hann hafði hvorki vilja né getu til að sinna þeim .
Eitt sinn fékk Ragna honum skóflu og hjólbörur og bað hann um að stinga út úr fjárhúsunum .
Eftir örfárra mínútna basl þar sem hvorki gekk né rak í baráttunni við skítinn varð Hinrik ofsareiður .
« Fanflaut í helvíti , » sagði hann og tók hjólbörurnar og þeytti þeim upp í jötu .
Eftir það fól Ragna honum engin verkefni .
Hún gerði sér grein fyrir að hann var útbrunninn .
Hún borgaði honum ekki laun en hann fékk frítt fæði og húsnæði og mátti koma og fara eins og hann vildi .
Ragna átti í fyrstu erfitt með að skilja Hinrik og þetta undarlega samsetta tungumál .
Loks lærðist henni að skilja hrognamálið .
Áður en langt um leið var Hinrik danski orðinn heimilisfastur á Laugabóli .
Ragna kunni vel við hann en hafði líka djúpa samúð með honum .
Hún var þess fullviss að ef hún sendi Hinrik í burtu biði hans ekkert annað en gatan og svo dauðinn .
Kerfið á Íslandi hafði ekki nein úrræði fyrir langt gengna alkóhólista .
Ragna ákvað því að hann fengi að vera eins lengi og hann vildi .
Laugaból varð orðið heimili Hinriks .
Hinrik , sem var Dani í báðar ættir , sagði Rögnu sögu sína smám saman .
Henni var brugðið við frásögnina og hafi hún einhvern tímann hugsað um að losa sig við hann af bænum þá var það nú óhugsandi .
Það var dapurlegt að heyra hann lýsa því þegar móðir hans fleygði honum frá sér þegar hann var þriggja ára .
Hinrik kom undir í lausaleik og var óvelkominn í heiminn .
Það skildi Ragna ekki .
Hvernig gat lítið barn verið óvelkomið ?
Helen , móðir hans , hafði farið með hann yfir landamæri Danmerkur og Þýskalands til Flensborgar .
Þar skildi hún þriggja ára drenginn eftir á tröppum munaðarleysingjahælis .
Þar ólst hann upp í ástleysi til tólf ára aldurs .
Þegar Hinrik yfirgaf munaðarleysingjahælið ákvað hann að leita föður sinn uppi og hélt til Danmerkur .
Honum tókst að grafa upp heimilisfangið og hélt vonglaður til fundar við föður sinn sem hafði komið sér upp fjölskyldu .
Um hríð stóð Hinrik þögull og horfði á fallegt húsið þar sem faðir hans bjó ásamt fjölskyldu sinni .
Eflaust bærðist með honum sú von að eignast heimili á meðal ástvina og fá að búa í svo glæsilegu húsi .
Hann gekk varlega upp steintröppur sem lágu að útidyrunum .
Hann bankaði og beið óþreyjufullur .
Þrifleg kona kom til dyra og Hinrik stundi upp þeirri spurningu hvort pabbi hans væri heima .
Konan reiddist og sagði að hér hlyti að vera einhver misskilningur á ferð .
Þá nefndi hann nafn föður síns og konan rauk upp í ofsareiði og stjakaði við honum .
Hinrik féll aftur fyrir sig og lenti með höfuðið á steintröppunum svo stór skurður hlaust af .
Það fossblæddi þegar drengurinn forðaði sér í burtu frá húsinu sem hann hafði örfáum mínútum áður talið að yrði heimili hans .
Sárinu var tjaslað saman en hann bar ævilangt ör í andlitinu .
Það var smáræði miðað við það sálræna áfall sem hann hlaut vegna höfnunarinnar .
Þau sár gréru ekki .
Hinrik lagðist í flæking og svaf gjarnan undir berum himni .
Hann tók þá vinnu sem gafst á sveitabýlum í Danmörku og þótti standa sig vel .
En hann ánetjaðist fljótlega áfengi og drakk jafnharðan út þá peninga sem hann vann sér inn .
Honum leið ekki vel í Danmörku og hann vildi umfram allt komast eitthvert langt í burtu þar sem minningarnar um munaðarleysingjahæli og höfnun sóttu ekki að honum .
Hann auglýsti í blaði að landbúnaðarverkamaður óskaði eftir atvinnu .
Þá var hann ráðinn til Íslands , sem var nógu langt í burtu að honum fannst , að Hólum í Hjaltadal .
Síðan lá leið hans að Bessastöðum og þaðan að Lundi í Svarfaðardal og loks til Vestfjarða þar sem hann réði sig að Hóli í Bolungarvík þar sem hann var í nokkur ár .
Frá Hóli fór hann sem vinnumaður til Gunnlaugs Finnssonar , bónda á Hvilft í Önundarfirði .
Áfengisvandamálið fylgdi honum alla tíð og varð til þess að hann var á stöðugum flækingi á milli bæja .
Hinrik átti sér þann draum að eignast sína eigin jörð .
Í Önundarfirði rættist draumurinn því hann festi kaup á jörðinni Kaldeyri skammt innan við Hvilft .
En jörðin var lítil og harðbýl og hann skorti úthald til að gera upp hálfónýt húsin og koma sér upp bústofni .
Um nokkurra vikna skeið gekk hann daglega frá Hvilft að Kaldeyri og reif innan úr húsunum í því skyni að endurnýja þau .
En svo gafst hann upp .
Þá hætti hann vinnumennsku á Hvilft og fékk vinnu í frystihúsi Íshússfélags Ísfirðinga .
Þar entist hann í nokkur ár en sem fyrr varð alkóhólisminn honum að falli og hann bjó í reiðileysi á loftinu í Félagsbakaríinu .
Nú var hann kominn til Rögnu en þegar hann tók sína löngu drykkjutúra hafðist hann oft við í íbúðinni ofan við Félagsbakaríið .
Eitt sinn sem oftar hafði hann farið á drykkjutúr og hafði aðsetur í íbúðinni .
Þegar Ragna átti leið til Ísafjarðar færði hún honum mat og reyndi að tala um fyrir honum .
Íbúðin var sannkallað greni og sóðaskapurinn yfirþyrmandi .
Ragna sárvorkenndi nágrönnunum að sitja uppi með Hinrik í þessu ástandi .
Hann tók engum fortölum en þakkaði Rögnu fyrir að færa sér matinn .
Hún kvaddi og sagði drykkjumanninum að hann væri velkominn að Laugabóli þegar rynni af honum .
Það ríkti enginn friður um veru Hinriks á lofti Félagsbakarísins .
Nágranninn , sem bjó á hæðinni fyrir neðan , var búinn að fá meira en nóg af honum .
Hinrik var næstum ósjálfbjarga og hellti niður áfengi og vatni í tíma og ótíma .
Trégólf var á milli hæðanna og það sem helltist niður lak niður í íbúðina fyrir neðan .
Nágranninn fékk nóg og lokað var fyrir vatnið til Hinriks .
Áður hafði rafmagnið verið tekið af enda gat hann ekki borgað .
Þarna hírðist hann við vatnsleysi og án rafmagns .
Vesaldómur Hinriks kom meðal annars á borð prests sem talaði við Rögnu .
« Það væri best fyrir alla að hann fengi lungnabólgu og myndi deyja , » sagði presturinn og sagði Hinrik vera óviðráðanlegan .
Ragna snöggreiddist og sagði prestinum með þjósti að svona mætti hann ekki tala .
Guðsmaðurinn iðraðist orða sinna .
Ákveðið var að yfirvöld gripu inn í og sendu Hinrik á Silungapoll , heimili fyrir langt gengna drykkjumenn .
En hann var ekkert á því að láta koma sér fyrir á hæli .
Þegar hann var hálfnauðugur fluttur suður vissi hann að teknir yrðu af honum þeir litlu peningar sem hann átti .
Hann hóf þegar að undirbúa flótta sinn af Silungapolli og greip til þess ráðs að sauma peninga sína inn í uppábrotið á buxunum sínum .
Fljótlega eftir að hann var innritaður stakk hann af .
Peningarnir sem hann faldi dugðu fyrir farinu vestur .
Það fór um yfirvöldin þegar fréttist að Hinrik væri flúinn og kominn til Ísafjarðar í verra ástandi en nokkru sinni fyrr , og það rétt fyrir jólin .
Kona sem lét sér annt um Hinrik hringdi að Laugabóli og spurði Rögnu hvort hún gæti ekki tekið við Hinriki þótt ekki væri nema um jólin .
« Það hlýtur að vera nóg pláss , » sagði Ragna .
Í byrjun desember 1980 kom Hinrik Peter Mortensen enn einu sinni að Laugabóli , dauðadrukkinn , og að þessu sinni til að vera þótt hann dytti í það annað veifið og hyrfi þá í nokkra daga .
Um jólin voru Ragna , Gunna gamla og Hinrik heima á Laugabóli en börnin voru öll farin að heiman .
Haustið 1965 byrjaði ég loksins fyrir alvöru að læra það sem ég hafði einsett mér að læra í Moskvu : Kvikmyndaleikstjórn .
Eftir tvo vetur í rússneskum skólum fannst mér ég ágætlega undirbúin .
Tungumálið var hætt að vefjast fyrir mér og ég hafði þegar tekið próf í nokkrum námsgreinum og staðist þau með sóma .
Nú var ég sett í 15 manna bekk sem naut handleiðslu eins af fremstu þálifandi kvikmyndastjórum Sovétríkjanna , Mikhaíl Romm .
Ég hafði heyrt mikið af honum látið , séð kvikmyndir eftir hann og lesið gagnmerka bók sem hann gaf út 1964 og fjallar um reynslu hans í sovéskum kvikmyndaheimi , m.a. á Stalíntímanum , þegar hann var einn af fáum leikstjórum sem urðu þeirrar náðar aðnjótandi að mega gera kvikmyndir .
Í bekknum voru níu sovéskir nemendur en útlendingarnir voru frá Grikklandi , Búlagríu , Afganistan , Póllandi og Íslandi .
Þrjár stelpur : Lía frá Búlagríu , Jolanta frá Póllandi og ég .
Við vorum á aldrinum 17 til 32ja ára , sá yngsti kom beint úr sovéskum grunnskóla og þeir elstu höfðu sumir unnið við kvikmyndagerð .
Af þessu fólki féll mér langbest við grikkjann , Fotos Bastunopulos .
Þótt hann væri ekki íslendingslegur í útliti eða fasi fannst mér strax að við skildum hvort annað .
Líklega er eitthvað til í því sem Sigurður A. Magnússon hefur sagt , að margt sé líkt með Grikkjum og Íslendingum .
Romm var « meistari » okkar og bekkurinn var « masterskaja »
eða verkstæði .
Ég reiknaði með að þessi hugtök væru fengin að láni úr iðnnámi og fannst það samræmast vel því sem ég hafði lesið um upphaf og eðli kvikmyndalistarinnar , þar sem handverkið og tæknin léku svo stórt hlutverk .
Meistari Romm hafði tvo aðstoðarkennara sem kenndu okkur og leiðbeindu á hverjum degi , en sjálfur kom hann sjaldnar og hélt fyrirlestra .
Í fyrstu leist mér ekki vel á aðstoðarkennarana , Jevgení Foss og Irínu Zhigalko , fannst þau « skringileg ásýndum og tala bæði í einu » .
Nokkru seinna var ég farin að draga lítillega úr dómhörkunni og hafði þetta að segja um Zhigalko : « Fyrst hélt ég hún væri óttaleg skjóða , en nú held ég hún sé ekki svo slæm .
Hún er vel miðaldra , reykir stöðugt , jafnt í tímum sem frímínútum , feitlagin með stuttklippt , slétt hár sem hún er sífellt að greiða með stórum kambi .
Hún er ágætur leiðbeinandi , röggsöm og tekur ekki nærri sér að segja fólki til syndanna ef það hefur til þess unnið . »
Næstu árin hurfu smám saman flestir mínir fordómar í garð þessarar konu , þótt ekki væri ég alltaf sammála henni .
Hún kenndi mér margt nytsamt , bæði um kvikmyndir og lífið í Sovétríkjunum , auk þess sem hún sýndi mér vinsemd og skilning þegar á þurfti að halda .
Ég komst líka að því að hún hafði kímnigáfu , það gerði gæfumuninn .
Við lærðum að leika og leikstýra með því að setja upp stutta þætti sem við sömdum sjálf .
Þættirnir voru einfaldir og stuttir til að byrja með en lengdust smám saman og urðu flóknari .
Kona að nafni Valentína Maxímovna kenndi okkur að leika og við æfðum okkur með því að fá hlutverk hvert hjá öðru .
Þegar þættirnir voru tilbúnir sýndum við þá kennurum okkar og bekkjarfélögum og fengum viðbrögð og gagnrýni .
Ég var áfram í rússneskutímum hjá Ívani Fjodorovítsj , nú var ég að þýða fyrir hann söguna Bréf séra Böðvars eftir Ólaf Jóhann Sigurðsson .
Það þótti mér « erfitt verk , en skemmtilegt » .
bókmenntanáminu var skipt í tvennt , annarsvegar erlendar og hinsvegar rússneskar .
Kvikmyndasagan skiptist á sama hátt .
Við fengum svolitla fræðslu um tónlist , leikmyndagerð fyrir sjónvarp og kvikmyndir , kvikmyndaframleiðslu , kvikmyndatöku , hljóð og tal í kvikmyndum osfrv.
Áhersla á tæknilegu fögin var ekki mikil , enda var ekki gert ráð fyrir að við mundum þurfa að fást við slíkt í framtíðinni , það gerði tækniliðið , en okkar hlutverk yrði umfram allt að kljást við handritið og leikarana .
námsgreinarnar voru fleiri : Listasagan náði frá hellamálverkum til impressionisma , þar stoppaði hún .
« Módernismi » var ennþá skammaryrði í Moskvu .
Okkur vildi til happs að listasögukennarinn var vel ættaður og hafði sambönd , enda var hann afkomandi Tretjakovs þess er á sínum tíma stofnaði frægasta listasafn Moskvu , Tretjakovsafnið .
Hann hafði góðan aðgang að kjallarageymslum safnanna í borginni og fór stundum með hópa af nemendum sínum að skoða nútímalist sem þar var tryggilega falin fyrir sauðsvörtum almúganum .
Þar sá ég fyrst verk eftir Kandinskí og Malévítsj , svo dæmi sé tekið .
Felonov gamli kenndi okkur að klippa .
Rólegur og hlýr í fasi , húmoristi og kunni vel til verka .
Á þessum tíma var filman raunverulega klippt og skeytt saman í fornfálegri klippivél .
Filmuendarnir voru skorðaðir í vélina , svo voru samskeytin skafin með rakvélarblaði , límd og pressuð .
Við fengum búta af gömlum filmukópíum til að rýna í og raða myndskeiðum upp á nýtt .
Það var ekki heiglum hent að « betrumbæta » gömul meistaraverk einsog t.d. Borgarljósin eftir Chaplin , en áhugavert engu að síður að læra handbragðið og velta möguleikunum fyrir sér .
Ég sótti tíma í framsögn , dramatúrgíu og marxískri fagurfræði , og með tímanum bættust við námsgreinar einsog « vísindalegur ateismi , » « marxísk siðfræði , » og « almenn , erfðafræðileg sálfræði »
sem kenndar voru á fremur stuttum námskeiðum og gáfu varla meira en nasasjón af þessum framandlegu fræðum .
Vísindalegi ateisminn var reyndar fróðlegur , enda snerist hann mest um sögu hinna ýmsu trúarbragða heimsins með fullri virðingu fyrir þeim , þótt útgangspunkturinn væri að sjálfsögðu sú kenning Karls Marx að trúarbrögðin væru « ópíum fólksins » , deyfilyf sem Kennslustund .
F.v. Ég , Jolanta , Lía ( búlgörsk ) og Vali ( afganskur ) .
valdastéttir þjóðfélagsins notuðu til að koma í veg fyrir uppreisn öreiganna .
Ég átti ekki í neinum vandræðum með að kyngja þeirri kenningu .
Um þessar mundir hafði ég áhyggjur af lífi mínu og framtíð , mér fannst aldurinn færast hratt yfir mig og tíminn renna mér úr greipum .
Ég var hrædd um að mér tækist ekki að læra allt sem af mér var krafist .
« Aldrei hef ég fundið eins vel hvað ég er þekkingarsnauð persóna ...
Inn í heilabúið læðast jafnvel áleitnar spurningar einsog : Er þetta nokkuð fyrir mig ?
Hef ég nokkra hæfileika í þetta ?
...
Mér er mikil huggun í orðum sem ég hef einhversstaðar séð á prenti : Til þess að öðlast þekkingu verður maður fyrst að gera sér grein fyrir vanþekkingu sinni .
Ég held ég sé búin að gera mér fulla grein fyrir vanþekkingu minni , en þá er næsta mál á dagskrá að öðlast þekkingu .
Ég þarf að koma mér upp einhverju systemi til þess að tíminn fari ekki til spillis , aldrei hefur hann flogið frá mér jafnmiskunnarlaust og nú . »
Ég varð 23 ára þetta haust .
Mér fannst það hár aldur .
Einn dag í byrjun vetrar sat ég í jarðlestarvagni sem aldrei slíku vant var hálftómur .
Ég virti fyrir mér þessar fáu hræður sem í kringum mig voru og hugsaði : Ég er ekki lengur ung !
Verð aldrei aftur 18 ára !
Æskuárin að baki !
Bráðum verð ég þrítug , fertug ...
Óstöðvandi aldurshækkanir ...
tíminn geysist áfram og svo einn daginn er maður dauður .
Ég vissi ekki hvort ég átti að gráta eða öskra .
Gerði hvorugt .
Sat grafkyrr og steinþegjandi og fannst hjartað vera ískaldur klumpur í brjósti mínu ...
lestin nam staðar , einhverjir fóru út og aðrir komu inn og lestin hélt áfram ...
svona er lífið , einhver fer og annar kemur í staðinn og einn daginn er það maður sjálfur sem fer og kemur aldrei aftur ...
Byltingardagurinn sjöundi nóvember var að sjálfsögðu frídagur og aftur tókst mér að komast í nokkurra daga ferð til Rigu .
Margt skemmtilegt gerðist í þeirri ferð og tosaði mig uppúr drungalegum hugsunum daganna á undan .
Okkur Laimu var m.a. boðið í fjölmenna veislu til sálfræðings sem bjó einn í piparsveinsíbúð og safnaði litlum dropaglösum .
Í hvert sinn er hann opnaði vínflösku heima hjá sér hellti hann sýnishorni úr henni í dropaglas og skrúfaði fyrir .
Þetta gerði hann í eitt ár , en að því loknu tók hann öll dropaglösin út úr ísskápnum , raðaði á bakka og bauð gestum sínum að smakka .
Glösin voru ómerkt svo að enginn vissi hvað í þeim var fyrr en hann smakkaði .
Sumir fengu eðalvín , aðrir spíra eða sjenever , allt eftir heppni hvers og eins .
Úr þessu varð glaumur og gleði .
Daginn eftir fórum við Laima , Andris og fleiri vinir í gönguferð um miðbæinn , kíktum í búðir og skoðuðum merkilegar byggingar , meðal annarra heila röð af húsum í jugendstíl sem faðir kvikmyndastjórans Eisensteins hannaði , en hann var á sínum tíma borgararkitekt í Rigu .
Svo komum við að japönskum veitingastað og ákváðum að kíkja þangað inn , sem varla væri í frásögur færandi hefðum við ekki rekist þar á sérfræðing minn í sovéskum landbúnaðarmálum og Hrím-félaga Reyni Bjarnason og Sibillu kærustu hans , lettneskan tannlækni .
Þau voru að koma frá því að gifta sig .
Við heimtuðum stærra borð og efndum til brúðkaupsveislu , að sjálfsögðu .
« Ég fékk mér lax , hann var ágætur , en líkari rauðmaga en laxi , » skrifaði ég heim .
Brúðhjónin voru kát og skemmtileg að vanda og Sibilla sagði okkur splunkunýja sögu af ömmu sinni sem hljómaði einhvernveginn svona : Úti fyrir húsi fjölskyldunnar höfðu verkamenn frá bænum verið að gera við skolpræsið og skilið eftir sig opna holu þegar þeir fóru .
Þessu þurfti auðvitað að kippa í lag og þegar reynir og Sibilla voru að tygja sig af stað á bæjarkontórinn til að láta pússa sig saman spurði amma gamla hvort þau gætu ekki slegið tvær flugur í einu höggi og minnt yfirvöldin á opna skolpræsið um leið og þau giftu sig ?
Þá þyrfti ekki að fara tvær ferðir í bæinn útaf smámunum !
Ég átti eftir að ferðast oftar til Rigu á námsárunum í Moskvu og undi mér alltaf vel þar , mun betur en í Moskvu .
Í samanburði við Rigu fannst mér Moskva « ljót og leiðinleg » ef marka má bréf sem ég skrifaði pabba 13 . Nóvember 1965 .
Reyndar virðist ég hafa allt á hornum mér þann dag , ekki síst suma kennarana : « Í skólanum er allt einsog áður .
Nema hvað ég gerist svartsýnni með hverjum deginum - þessi kennarafífl eru alltaf að lauma út úr sér einhverjum « gullkornum » .
Í dag sagði Foss að ljósmyndun væri ekki list , því að ekki væri hægt að ljósmynda « týpískan »
mann , heldur bara einstaklinga !
Það væri list að sýna « týpískan mann » , en engin list að sýna venjulegan einstakling .
Hann sagði að einhver málari hefði þurft að horfa á 10.000 fallegar konur til að mála eina fallega konu .
Svo sagðist hann hafa séð ljósmynd og málverk af einhverjum merkismanni , málverkið væri listaverk , en ljósmyndin ekki .
Mér er mikil raun að hlusta á svona kjaftæði .
Annar snillingur , Júrenjev sá sem á að fræða okkur um kvikmyndalist nútímans , sagði í gær að Fellini væri ekki andlega heilbrigður , besta sönnunin væri mynd hans , « 8 1/2 » !
Svo komst hann að þeirri niðurstöðu að allir listamenn væru meira og minna bilaðir á sönsum .
Hann sagði að á kvikmyndatjaldinu ætti ekki að sýna bilað fólk einsog aðalhetjuna í « 8 1/2 » , það ætti að sýna normalt , heilbrigt fólk sem stundaði sína vinnu og gæfi skít í Freud !
Þetta er mjög almenn skoðun meðal hinna fjölmörgu Stalínista sem reika hér enn um garða .
Sem betur fer er farið að örla á andspyrnu gegn svona kreddum , ungir menn hafa á orði að nóg sé komið af « Jákvæðum hetjum » sem eru yfir sig heilbrigðar og stéttvísar . »
Meistari minn
Mikhaíl Romm var ekki Stalínisti .
Hann var víðsýnn húmanisti , lífsreyndur menntamaður og listamaður af guðs náð .
Í sjálfslýsingu sem hann ritaði rúmlega fertugur segist hann hafa verið mislukkaður ungur maður .
Eftir að hafa gegnt herþjónustu í rauða hernum um hríð nam hann höggmyndalist í listaskóla en festist ekki í þeirri list , sneri sér að bókmenntum og leiklist en fann sig ekki heldur þar .
Ástæðuna fyrir því að honum datt kvikmyndagerð ekki í hug á þeim árum segir hann vera að hún hafi varla verið orðin að listgrein þá .
« Forvitnilegt athafnasvið , að vísu , en ekki mjög virðulegt .
Heiðarlegur og hæfileikaríkur piltur gat ekki verið þekktur fyrir að búa sig undir þessháttar ævistarf » .
Hann hafi því lent í kvikmyndabransanum eftir að hafa beðið ósigra á öðrum sviðum , eða einsog hann segir sjálfur : « Eftir að hafa prófað allar aðrar listgreinar , að undanskildum ballett og básúnuleik » .
Haustið sem hann tók að sér bekkinn okkar var hann sextíu og fjögurra ára og hafði nýlokið við gerð kvikmyndarinnar Venjulegur fasismi , sem hann hafði unnið að í nokkur ár .
Við fengum að sjá þá mynd á breiðtjaldi í troðfullum stóra salnum í skólanum .
Ég veit ekki hvort kvikmyndasagan segir frá einhverri sambærilegri mynd , en sjálf hef ég ekki séð neitt í líkingu við hana , hvorki fyrr né síðar .
Til að gera þessa mynd valdi Romm efni úr tveimur og hálfri milljón metra af filmu , aðallega heimildarmyndum sem þýskir nasistar framleiddu á valdaskeiði sínu , bæði á friðar- og stríðstímum , en einnig sovéskum heimildarmyndum frá sama tíma .
Loks voru atriði tekin í nútímanum , þ.e. Á sjöunda áratug tuttugustu aldar .
Allt var þetta klippt saman á listilegan hátt .
Romm skrifaði sjálfur þulartexta sem ætlunin var að láta lesa inn á myndina , en hætti við það , henti textanum og ákvað að tala sjálfur , frá eigin brjósti , blaðalaust .
Það er einmitt þetta sem gerir myndina svo einstaka .
Einsog nafn myndarinnar gefur til kynna er ekki verið að fjalla um það í þessari mynd að « Þjóðverjar séu vondir » .
Þetta er ekki venjuleg stríðsmynd eða áróðursmynd .
Hún fjallar um fasismann sem slíkan og spurningunum er beint til okkar allra , til fólksins á jörðinni .
Sögulegu dæmin eru flest úr seinni heimsstyrjöldinni , myndin er gerð í kalda stríðinu .
En röddin sem talar til áhorfenda er hlý og látlaus , skopskynið aldrei langt undan þrátt fyrir óhugnaðinn á tjaldinu , þetta er manneskjuleg og traustvekjandi rödd , sannfærandi .
Röddin og myndefnið sýna okkur fáránleika stríðsins en líka ástæðurnar fyrir því að fasismi nær að skjóta rótum og breiðast út .
Aðalspurningin er : Getur þetta gerst í mínu landi , á okkar tímum , getur þetta komið fyrir mig ?
Aðaltakmark höfundarins er að fá okkur öll til að hugsa um líf okkar á jörðinni og möguleikana sem við höfum þrátt fyrir allt til að vinna gegn hatrinu og fáfræðinni í okkur sjálfum .
Við nemendur romms hugsuðum stíft dagana eftir sýninguna og ræddum myndina fram og til baka , bæði okkar á milli og við meistarann sjálfan þegar hann kom til að sinna bekknum sínum .
loks höfðum við fengið almennilegan læriföður .
Nokkru fyrir jól byrjaði undirbúningur vetrarprófanna .
Jólafrí var auðvitað ekki á dagskrá í ríki hins « vísindalega guðleysis » .
Við tókum próf í framsögn .
« Það verður óttalegt , » skrifaði ég heim , « ég þarf að lesa kvæði og sögukafla « af ríkri innlifun »
einsog kennslukonuherfan okkar orðar það , og ekki nóg með það heldur kemur allskonar fólk að horfa og hlusta á okkur . »
Aðalprófin voru í leik og leikstjórn .
Ég samdi einn leikþátt sem kennurunum þótti alltof erfiður og flókinn fyrir byrjendur , og annan sem þeir samþykktu með semingi .
Þá hófst mikill annatími .
Auk þess að semja þáttinn og setja hann á svið , búa til einfalda sviðsmynd og stjórna nokkrum leikurum , lék ég sjálf fimm hlutverk í þáttum bekkjarfélaga minna .
Ég lék feimna rússneska sveitastúlku , ófeimna rússneska sveitastúlku , skrifstofustúlku í Afganistan , fyrirsætu hjá listmálara og gæslukonu í fatageymslu .
« Þetta er bara horngrýti gaman ! »
Skrifaði ég pabba .
Jólin komu og fóru og enn vorum við að æfa .
Mér tókst að mæta á réttum tíma í sendiráðið á aðfangadagskvöld en að öðru leyti fór allur tíminn í æfingar og próflestur .
Áramótin voru hinsvegar haldin hátíðleg með braki og brestum einsog vera ber .
Á gamlárskvöld var útbúið langborð í matsal heimavistarinnar og á það sett allt sem til var af mat og drykk og svo var setið og etið þar til allt var uppurið .
Öðru hverju stóð einhver upp og hélt skálaræðu , stundum þurfti einhver að bregða sér afsíðis stundarkorn , en að öðru leyti sátu menn og átu , drukku , sungu og spjölluðu um allt mögulegt þar til dagur rann .
Á klukkutíma fresti var skálað fyrir nýju ári í einhverju landi jarðarkringlunnar sem átti fulltrúa í skólanum okkar .
Nokkrum dögum síðar var haldin generalprufa á leikþáttunum okkar , og loks rann prófdagurinn upp .
Í salnum voru margir áhorfendur , bæði nemendur annarra bekkja , kennarar skólans og ýmsir aðrir gestir .
Orðrómur hafði verið á kreiki um að margir fengju falleinkunn , en við sluppum öll með skrekkinn .
Þetta var fyrsta prófið sem við tókum í þeim greinum sem mestu skiptu fyrir áframhaldandi nám okkar , leik og leikstjórn .
Romm kvaðst vera þokkalega ánægður með hópinn sinn .
Daginn eftir prófið lagði ég af stað til Kölnar í Vestur-Þýskalandi .
Þar hafði ég ákveðið að eyða vetrarfríinu í góðum félagsskap .
Sigrún Björnsdóttir , mín ævarandi vinkona , stundaði leiklistarnám í Köln og bjó þar ásamt manni sínum Ragnari Björnssyni organista og Gurrí litlu dóttur þeirra .
Ég man ekkert eftir lestarferðinni og mér er sagt ég hafi sofið í heilan sólarhring eftir komuna til Kölnar , svo örþreytt var ég orðin eftir prófin .
Köln var fyrsta borgin sem ég heimsótti í Vestur-Þýskalandi .
Allar götur síðan hef ég haft hlýjar taugar til þessarar skemmtilegu borgar á bökkum rínarfljóts .
Það hljómar ef til vill undarlega að trúleysinginn ég geti vel hugsað mér að rekja eitthvað af væntumþykju minni í garð Kölnar til gotnesku dómkirkjunnar sem gnæfir yfir borgina .
En svona er það nú samt , og ástæða þess er fyrsta heimsókn mín í kirkjuna .
Ég var búin að skoða hana nokkrum sinnum utanfrá , ganga meðfram henni , horfa upp eftir veggjunum og himingnæfandi turnunum - en af einhverjum ástæðum óaði mig við að fara inn í kirkjuna .
Loks kom að því að ég herti upp hugann .
Í það skipti var ég ekki ein á ferð .
Með mér var Marta , 9 ára íslensk telpa , nýflutt til Kölnar með fjölskyldu sinni .
Við höfðum ætlað í bíó að sjá My Fair lady , en myndin var bönnuð innan 12 ára svo að við fengum ekki að kaupa miða .
Í staðinn fórum við í skoðunarferð um borgina og fyrr en varði var ég komin á dómkirkjutorgið með blessað barnið .
Nú þorði ég inn .
Marta litla var hvergi bangin .
Við gengum hægt inn um voldugar dyrnar og myrkrið hvolfdist yfir okkur .
Marta greip þéttingsfast um hönd mína og við fórum að feta okkur inn eftir kirkjugólfinu .
Smám saman vöndumst við daufri birtunni , þögninni og hátíðleikanum , en til vonar og vara héldumst við í hendur allan tímann og steinþögðum , nema hvað Marta sagði allt í einu stundarhátt þessa eftirminnilegu setningu : « Þetta er bara alveg einsog fangelsi ! »
- Og hefði mátt ætla að hún væri hagvön í slíkum stofnunum .
Við sáum ekki margt fólk , engin trúarathöfn virtist standa yfir , en við eitt altarið logaði á mörgum kertum og þar var fólk að biðjast fyrir .
Eina orðið sem mér dettur í hug að geti lýst líðan minni í þessari kirkjuferð er « helgi » .
Það varð ekkert kraftaverk , trúin á guð flæddi ekki inn í sál mína , ég féll ekki á kné eða barði enninu í steingólfið einsog gömlu konurnar í Sagrosk , en ég skynjaði helgi staðarins og ég hugsaði um fólkið sem í aldanna rás hafði leitað þar skjóls fyrir stríðum og plágum af öllu tagi .
Fólkið sem hafði beðið guð og Maríu um hjálp , iðrast og játað syndir sínar og grátið .
Lítið fólk í stórri kirkju , kvíðið fólk á hættustundum , þakklátt fólk og glatt á góðum stundum .
Þótt ég skildi ekki trú þeirra gat ég vel hugsað hlýlega um þau og fundið til með þeim .
Þorrablót var haldið í íslenska sendiráðinu í Bonn og ég fékk að fljóta með í græna saabinum gestgjafa minna ásamt tveimur íslenskum námsmönnum í Köln .
Blótið var bæði fjölmennt og fjörugt , mikið sungið og dansað , etið og drukkið .
Heimferð okkar fimm til Kölnar að blótinu loknu hefur þó orðið mér minnisstæðari en veislan sjálf .
Leiðin var að vísu ekki mjög löng og umferðin ekki til trafala enda langt liðið á nóttu og allir heiðvirðir Þjóðverjar löngu sofnaðir .
Þrenningin í aftursætinu hélt áfram að syngja þorralögin og rifja upp brandara kvöldsins með stórkarlalegum hlátrum .
Sigrún sat galvösk við stýrið og Ragnar farþegamegin frammí og tóku bæði þátt í glensinu .
Smám saman fór þó að draga úr framlagi Ragnars uns þar kom að þreytan bar hann ofurliði og hann steinsofnaði .
Sigrún hafði ekki lært leiðina utanað á þeim fáu mánuðum sem hún hafði dvalist í Köln , en rataði nokkurn veginn og auk þess voru félagarnir í aftursætinu ósparir á ráðleggingar .
Þær reyndust misvel , verður að segjast .
Þegar hún kom að krossgötum og spurði : « Hvað nú ? »
Var henni ráðlagt að keyra eftir sporvagnateinunum , það væri öruggasta og stysta leiðin til Kölnar , þangað færu allir sporvagnar .
Þetta virtist vera heillaráð og áfram var sungið og ekið nokkra hríð .
Allt í einu veitir bílstýran því athygli að teinarnir eru ekki lengur á jafnsléttu , þeir liggja skáhallt niður á við og um leið myndast bakkar eða veggir sem hækka smám saman sinn hvorum megin við bílinn .
Það er engu líkara en við stefnum ofan í gil eða jafnvel beina leið í neðra .
Sigrún stöðvar bílinn til að athuga málið betur .
Í sömu svifum vaknar Ragnar , lítur út um gluggann og æpir upp yfir sig : « Lestin er að koma !
Lestin er að koma ! »
Skelfingu lostinn bendir hann á ljós sem virðist býsna nálægt og við sjáum ekki betur en það færist óðfluga nær .
Verður nú uppi fótur og fit , við hendumst út og ákveðum að lyfta bílnum upp á bakkann með sameinuðu átaki .
Þetta reynist þó erfiðara en ætla mætti , sænska gæðastálið í saabinum er ekkert á því að láta lyfta sér .
En heppnin er með okkur : Tveir kraftalegir þýskir piltar koma nú einsog deus ex machina á ögurstundu og bjóða fram aðstoð sína .
Ragnar minnir enn á að lestin sé að koma , en bjargvættir okkar gefa lítið út á það .
Þegar við gáðum betur að ljósinu var það grafkyrrt á sínum stað og leit alls ekki út fyrir að vera neitt annað en venjulegt götuljós .
Við þetta létti okkur mjög .
Héldum áfram að puða og drösluðum farartækinu loks upp á götuna .
Þjóðverjarnir kvöddu með glott á vör og hurfu út í nóttina .
Vér Íslendingar settumst inn í saabinn og héldum ferðinni áfram .
Hláturinn dofnaði , söngurinn hljóðnaði í öfugum takti við sólarupprásina .
Það verður að segjast Sigrúnu vinkonu minni til hróss að hún kom okkur slysalaust á leiðarenda .
Minningarnar úr þessari fyrstu Kölnarheimsókn eru fleiri og mundi æra óstöðugan að tíunda þær allar í smáatriðum : Leikhúsferðina þar sem við sáum upprunalegu útgáfuna af leikriti Goethes um Fást ( Ur-Faust ) á litlu sviði ; kjötkveðjuhátíðina þar sem íslenski tenórinn Erlingur Vigfússon brast óforvarandis í söng við þvílíka hrifningu hátíðargesta að við landarnir drukkum í boði hússins það sem eftir var kvölds ; fína barinn í Köln þar sem ég var eini kvenkyns gesturinn en « hinsvegar var þarna nóg af kvenfólki , þær voru í stuttpilsum og netsokkum með rauða slaufu á rassinum og berar næstum niður að mitti . »
Svo ekki sé nú minnst á vændiskvennablokkina sem borgaryfirvöld í Düsseldorf höfðu látið reisa yfir skemmtikvendi staðarins .
« Þangað geta virðulegir heimilisfeður sótt sér uppbót á smáborgaratilveru sína án þess að eiga á hættu að bíða álitshnekki eða smitast af óþverralegum sjúkdómum , » skrifaði ég heim með vísun til þess að yfirvöldin tryggðu heilbrigðiseftirlit í blokkinni og litið væri á vændi sem hver önnur viðskipti .
« Mér finnst þetta stórhættulegur hugsunarháttur , viðurkenning á fyrirbæri sem sæmra væri að berjast á móti . »
Það kom líka fyrir að við létum gjálífið lönd og leið og sætum í friði og ró í stofunni þeirra Ragnars og Sigrúnar .
Þau kvöld bar ýmislegt á góma .
Ég sagði þeim frá Moskvu og Rigu , þau sögðu mér frá Þýskalandi og út frá því spunnust maraþonsamræður um pólitík og trúmál , leiklist og tónlist og kvikmyndir og gott ef ekki tilgang lífsins og hamingjuleit mannsins , svo eitthvað sé nefnt .
Um margt vorum við ósammála en það kom aldrei að sök .
« Þau geta oft slegið vopnin úr hendi mér með því að tala um guð , ég er ekki vön að þurfa að taka tillit til hans .
Þetta er mjög hollt fyrir mig , maður verður einstrengingslegur á því að umgangast eingöngu skoðanabræður sína , » skrifaði ég pabba og bætti við að skoðun mín og Rússa væri þessi : « Kommúnismi er betri en kapítalismi og guð er sennilega ekki til , en ef hann er til má það einu gilda , ég hef ekki áhyggjur af því . »
Ég lærði margar kristilegar vísur þessi kvöld , t.d. þetta sálmavers frá miðöldum : Pétur þar lá í laut með lundum skjalda , augunum upp hann gaut um aldir alda .
Og þennan kviðling : Ei pardus orka kann afláta flekki .
Eins getur glæpamann gott framið ekki .
Þegar líða tók að brottfarardegi mínum frá Köln vildi svo heppilega til að Ragnar átti erindi til Berlínar .
Hann ætlaði að skoða þar sembal sem var til sölu .
Erlingur Vigfússon ákvað að vera Ragnari til halds og trausts á ferðalaginu .
Ég var líka á leið til Berlínar og fékk að fljóta með þangað á gamla góða saabinum .
Við Sigrún kvöddumst með virktum og svo var lagt af stað út á hraðbrautirnar .
Mér þótti eiginlega nóg um hraðann , hef aldrei verið neinn akstursfíkill , en æmti þó hvorki né skræmti fyrr en ég sá eitthvað þeytast fram úr okkur á meiri ferð en ég hafði áður haldið mögulega .
« Jagúar , » sagði Ragnar .
Stuttu síðar sáum við þennan sama jagúar kútveltast langt utan vegar og löggubíla koma æðandi með sírenurnar á fullu .
Nokkru seinna byrjaði Volkswagenbjalla fyrir framan okkur að sikksakka á veginum .
Ragnar lagðist á flautuna og tókst að vekja bílstjórann sem var einn í bílnum .
Skyldi það hafa verið þarna sem ég tók ómeðvitaða ákvörðun um að læra aldrei að aka bíl ?
Hálftíma eftir að saabinn renndi sér inn í Vestur-Berlín stóð ég á járnbrautarpalli og tók á móti Anitu vinkonu minni sem var að koma frá Stokkhólmi .
Við höfðum mælt okkur mót í Berlín .
Öfugt við mig átti hún peninga .
Það litla sem ég hafði átt af skotsilfri var nánast uppurið svo að rausnarkonan Anita Bergh splæsti í hótelherbergi handa okkur og við ákváðum að skoða Vestur-Berlín áður en við héldum áfram ferðinni austur .
Daginn eftir skoðuðum við « vestræna glingrið » í búðunum , fórum í bíó og síðan á hálftóman veitingastað þar sem við pöntuðum Eisbein , þjóðlegan rétt sem samanstendur af svínaskönkum , kartöflum og súrkáli ef ég man rétt , og er borinn fram í trogum .
Yfir þessu sátum við lengi dags og svolgruðum bjór með .
Við reyktum báðar og í hvert sinn sem önnur okkar gerði hlé á annars viðstöðulausu samtalinu til að ná sér í rettu spratt fram þjónn með framréttan kveikjara .
Við vorum vissar um að hann hefði staðið bakvið súlu allan tímann , í viðbragðsstöðu .
Þvílíka þjónustulipurð höfðum við ekki orðið varar við í Moskvu .
Ragnar og Erlingur voru enn í Berlín .
Ragnar hafði boðist til að skutla okkur til Austur-Berlínar og við þáðum boðið .
Svo var haldið til Checkpoint Charlie , eftirlitsstöðvarinnar sem útlendingar þurftu að fara í gegnum .
Við Anita vorum ekki lausar við kvíða þótt við reyndum að láta ekki á því bera .
Við höfðum nefnilega skipt vestrænum peningum í austurþýska á gengi sem var margfalt hagstæðara en í Austur-Berlín .
Anita var í háum leðurstígvélum og hafði troðið 100 « austurmörkum » í þau .
Gekk svo á þessum fjársjóði og reyndi að láta sem ekkert væri .
Viðskipti af þessu tagi voru ólögleg og markmið þeirra var að grafa undan Austur-þýska gjaldmiðlinum , þessvegna vissum við upp á okkur skömmina .
Höfðum líka heyrt að verðirnir leituðu markvisst að þessum illa fengnu peningum og fyndu þá æði oft .
En Anita bar höfuðið hátt , setti upp sænska brosið sitt og þá datt engum í hug að biðja hana að fara úr stígvélunum .
Hinsvegar vandaðist málið þegar röðin kom að mér .
Í vegabréfið mitt reyndist vanta áritun til Moskvu .
Verðirnir neituðu að hleypa mér inn í Austur-Berlín , hafa líklega óttast að ég ætlaði að setjast þar að í óleyfi og væri bara alls ekkert á leiðinni til Moskvu .
Vísast héldu þeir mig vera spíón úr villta vestrinu .
Vildu helst snúa mér við og gera mig afturræka .
Við þá tilhugsun hitnaði mér í hamsi og upphóf nú mikla varnarræðu á þýsku , ferðafélögum mínum til furðu , enda hafði ég forðast eftir megni að nota það tungumál vestanmegin og borið við kunnáttuleysi .
Ég hafði ekki hugmynd um að ég kynni svona mikið í þýsku .
Orðin streymdu út úr mér og ég hætti ekki að tala fyrr en vörðurinn var orðinn svolítið tilkippilegri á svipinn .
Mitt í þessu tilstandi öllu birtist Guðrún Hallgrímsdóttir óvænt í hliðinu og tók málið í sínar hendur .
Leið þá ekki á löngu þartil hersingin marseraði vígreif gegnum járntjaldið og stormaði inn í næturlíf Austur-Berlínar .
« Ósköp var aumingja austrið dimmt og draugalegt eftir ljósadýrðina í vestri !
Við fórum á skemmtistað og Erlingur söng O sole mio svo allir urðu klökkir Nokkuð var áliðið kvölds þegar við Anita kvöddum og fórum með Gunnu á stúdentaheimilið í Köpenich þar sem hún bjó og hýsti okkur í tvær nætur .
Þar var allt með menningarlegri brag en í ofsaskítnum mínum í Moskvu , málaðir veggir og þvegin gólf .
Á tandurhreinu salerninu á ganginum hékk miði á vegg með áletrun á rússnesku : « Bannað að standa á setunni ! »
Líklega þurfti ekki að áminna aðra íbúa en þá rússnesku um þetta lykilatriði klósettmenningarinnar .
Daginn eftir æddum við um borgina í leit að vegabréfsáritun til Moskvu , en lengi vel fengum við hvarvetna loðin svör og fýlulegt viðmót .
« Þá var það sem ég sá hvað austrið er andstyggilegt !
Fólk var beinlínis með skæting og vildi ekkert fyrir okkur gera .
Þar að auki rigndi allan daginn og Berlín er ljót í rigningu .
Það var bara árvekni Gunnu og ósérhlífni sem bjargaði okkur út úr ógöngunum .
Hún fann allsstaðar smugur þar sem aðrir sáu bara múrvegg .
Um kvöldið birti til , þá komumst við í Berliner Ensamble og sáum leikrit sem heitir Frau Flinz með Helene Weigel , ekkju Brechts , í aðalhlutverki .
Því miður skildi ég ekki nógu mikið í textanum , þekkti leikritið ekki , en sannfærðist um að kerlingin er kjarnorkuleikkona og leikhúsið betra en maður á að venjast . »
Seinni daginn fékk ég loks í hendur þessa langþráðu vegabréfsáritun .
Við héldum upp á sigurinn yfir skriffinnskunni með kaffi og rjómakökum í veitingakjallara hins sögufræga ráðhúss í Köpenich .
Seint um kvöldið fylgdi Gunna okkur Anitu á járnbrautarstöðina .
Við sváfum vært í lestinni alla leið til Moskvu .
Nokkrum dögum seinna var ég svaramaður við brúðkaup Magnúsar Jónssonar og Kuregej Alexöndru .
« Ég fer að hafa þetta að atvinnu ! »
Skrifaði ég Gunnu .
Brúðhjónin þekkti ég bæði og var auk þess öllum hnútum kunnug í giftingarhöllinni síðan Rafn og Svetlana gengu þar í hjónaband með minni aðstoð .
Minnist þess þó ekki að hvarflað hafi að mér að skipta um hlutverk í næsta brúðkaupi sem efnt yrði til meðal Íslendinga í Moskvu .
Það var töluvert umhendis að eiga kærasta á heimavistinni .
Ég bjó á fimmtu hæð með þremur öðrum í herbergi en Ramos á fyrstu hæð í þröngu sambýli við Sergio bekkjarbróður sinn sem var frá Guatemala .
Ljóst er að Bjarni kannast við fornsöguna um Þorra og Góu sem fjallað var um að framan .
Utan Austurlands hefur Þorrakvæði ekki fundist með vissu fyrr en árið 1765 og þá sunnan úr Mýrdal .
Í kvæðum þessum er Þorra jafnan lýst sem stórskornum öldungi með hrímgrátt skegg , en misjafnt er hvort hann er konunglegur ásýndum , ábúðarmikill fornkappi og kallaður , Íslands goði '
eða líkist einna helst þurfandi förumanni .
Stundum er honum í upphafi kvæðis lýst sem glæsibúnum víkingi , en undir lokin rennur upp fyrir skáldinu , að hann sé ekki annað en klakadröngull .
Einnig er breytilegt í þessum kvæðum hvort Þorri er beinlínis harður og grimmur eða einungis heimtufrekur og geðstirður .
Því bregður jafnvel fyrir , að á hann sé litið sem eins konar tilsjónarmann bænda , sem vilji hafa gætur á heyjaforða þeirra og kenna þeim búhyggindi líkt og ásetningsmaður .
Á þessu sjónarmiði örlar reyndar í hinu alþekkta kvæði Kristjáns Fjallaskálds , Þorraþræl .
Í einu kvæða Bjarna Gissurarsonar gerist Þorri allt að því verndari smábænda gegn ríkismönnum .
Því má skjóta inn til samanburðar að í kvæðum um Góu bregður fyrir þeirri kynskiptingu að hún hnýsist í búrið hjá húsfreyjum til að sjá hvort matarforðinn sé nægur .
Í kvæðunum vill Þorri ævinlega hafa sínar fornu tekjur , gjafir og gjöld frá bændum , og verða þeir að taka rausnarlega á móti honum , veita vel í mat , drykk og klæðum , fá honum gott hvílurúm og konur eiga að stjana við hann .
Stundum er talið rétt að skemmta honum með sögum , söng , tafli og spili .
Einnig þarf að hugsa vel um hestinn hans og þrælinn , sem stundum fylgir honum .
Sé Þorra ekki veittur góður beini , er næsta víst að hann hefni þess grimmilega .
6
Kvæðin um þessar húsvitjanir Þorra minna að mörgu leyti á kvæði um ferðalög Grýlu milli bæja fyrir jólin þótt Þorri sé aldrei gerður eins skrímslislegur eða barnskæður og hún .
7
Að minnsta kosti sum þessara Þorrakvæða virðast einkum ort handa börnum .
Í rauninni minna lýsingar kvæðanna nokkuð á Afa Frosta sem var alkunn vetrarvættur í Mið- og Austur-Evrópu , en rann víða saman við hinn alþjóðlega jólasvein á síðustu hundrað árum .
8
Líkur hafa verið leiddar að því , að hið fræga kvæði Veturinn eftir Bjarna Thorarensen megi teljast eins konar hátindur þessarar kveðskapargreinar þar sem gamansemi og búraháttur gömlu Þorrakvæðanna séu hafin í æðra veldi .
9
Þorra fagnað Elsta örugga heimild um þorrafagnað í heimahúsum er svarbréf frá síra Jóni Halldórssyni í Hítardal til vinar síns Árna Magnússonar í Kaupmannahöfn dagsett 30. september 1728 .
Bréf Árna hefur ekki fundist en ljóst er af svarinu sem samsvarar sjö prentuðum meðalsíðum að um margt spurt .
Einn kafli í svari síra Jóns er á þessa leið : Að bjóða Þorra , Gói etc .
veit eg öldungis ekki hvort gömul siðvenja hafi nokkurn tíma verið , eður sé nýlegt inventum excogitatum [ uppátæki ] af einföldum almúga , og ekki hefi eg vitað skynsamara fólk leggja þann hégómaskap í venju .
Og ei fæ eg aðra undirvísan hér um en þá , að so sem vetrartíð og veðrátta liggur hér í landi oft þungt á fólki , að henni mætti því heldur lina eður aflétta , þá ættu húsfreyjur ganga út fyrir dyr næsta kvöld fyrir þorrakomu , og so sem öðrum góðum virðingargesti innbjóða til sín með fögrum tilmælum , að væri sér og sínum léttur og ekki skaðsamur .
Gói ættu bændur allir að innbjóða með viðlíkum hætti , yngismeyjar Einmánaði , en yngismenn Hörpu eður fyrsta mánaði sumarsins .
En hvörjir ritus [ siðir ] þar hafi heyrt til eður tilheyri , fæ eg öngva undirvísan um .
Eg fyrirvirði mig að setja á papyr til göfugra persóna soddan fávisku , ef ekki útlokkaði það yðar göfuglega tilmæli og margreynd humanitas [ manngæska ] .
10 Jón Halldórsson var fæddur árið 1665 .
Frásögn hans hlýtur því að eiga við tímabilið kringum 1700 .
Hann vill greinilega gera sem minnst úr þessum , hégómaskap ' .
Hér er því hvert orð mikilvægt , og frásögnin verður naumast túlkuð á annan veg en þann að Þorri sé ávarpaður sem hulin vættur , boðinn í bæinn sem virðingargestur og beðinn fagurlega um að auðsýna heimilisfólkinu vægð fyrir vetrargrimmdinni .
Rétt er þó að taka eftir því að síra Jón nefnir ekki orðið Þorrablót .
Það er aukaatriði í þessu sambandi , hvort áðurnefnd athöfn og ýmislegt þessu skylt , sem vikið er að í Þorrakvæðum , var meira framið í alvöru eða gamni af þeim , einfalda almúga ' sem síra Jón hafði spurnir af .
Margir þekkja af eigin reynslu og annarra , hvernig menn laga sig eftir ýmsum hindurvitnum án þess að trúa endilega á þau .
Þannig þyrmir fólk álagablettum og brýtur málbein í sviðakjömmum , sumpart af því það hefur gaman af og þykir útlátalítið .
Sömuleiðis finnst mönnum óþarfi að storka gamalli kreddu , nema þeim sé beinlínis uppsigað við hana .
Altjent þykir mörgum lítil ástæða sé til að brjóta á móti gömlum skaðlausum hégiljum að þarflausu .
Það er á hinn bóginn harla ósennilegt að menn hefðu tekið upp á slíku athæfi sem nýjung einmitt á 17. öld þegar allt sem kenna mátti við heiðindóm var hægt að túlka sem kukl og gat jafnvel kostað lífið á bálkesti .
Miklu líklegra er að fagnaður þessi sé leif af gömlum alþýðlegum menningararfi .
Bera má saman hin fögru tilmæli sem síra Jón kveður húsfreyju beina til Þorra þess efnis að hann , væri sér og sínum léttur og ekki skaðsamur ' og svohljóðandi svari um þorrakomu frá Einari Sigurfinnssyni úr Meðallandi sem fæddur var árið 1884 : , Velkominn Þorri , ' var einatt sagt eftir morgunsigningu : , Vertu ekki mjög grimmur . '
Vert er að taka fram að Einar skrifaði þetta rúmlega níræður í júní sama árið og bréf séra Jóns birtist fyrst á prenti , og það í ritröð sem fáséð er í bókahillum almennings .
Nær óhugsandi er að hann hafi nokkru sinni lesið það .
11
Svipuð orðaskipti eiga sér reyndar stað í þjóðsögu um vættirnar Þorra , Góu og Einmánuð , sem Ólafur Davíðsson hafði eftir manni úr Eyjafirði .
Þar ætlar vond kona að láta tengdamóður sína svelta til bana uppi í seli en það fer á annan veg : Fyrsta þorradag gekk hún út úr selinu og sá mann standa úti á hlaðinu .
Hún spurði hvað hann héti .
Hann sagðist heita Þorri .
, Komdu sæll , Þorri minn ' , segir kerling , , góður muntu mér verða ' .
, Svo skal vera ' , segir hann .
Hann vísar gömlu konunni á kú sem var í fjósi þar skammt frá og sagði að hún skyldi mjólka hana sér til matar .
Að svo mæltu fer Þorri leiðar sinnar , en kerling drekkur mjólk í öll mál allan liðlangan þorrann .
12 Þessi dæmi um virðingarvott í garð Þorra merkja þó ekki endilega að öll þjóðin hafi viðhaldið þessum sið samtímis .
Síra Jón kveðst ekki hafa vitað , skynsamara fólk leggja þann hégómaskap í venju ' , en um leið gefur hann óbeint í skyn , að , einfaldur almúgi ' , sem hann þekkir minna , kunni að hafa iðkað þetta annaðhvort sem gamla siðvenju eða nýlegt uppátæki .
Velviljaðir klerkar vildu skiljanlega lítið af þessu athæfi vita .
Eftirtakanlegt er líka að margir prestanna , sem yrkja um Þorra á 17. og 18. öld , reyna að gera hlut hans heldur rýran .
Ýmist er honum lýst sem hálfgerðum hrakfallabálki eða þeir svipta hann öllum glæsibrag í kvæðislok .
Ennfremur gera flestir nokkurt mál úr því að Þorra sé heldur í nöp við presta og hljóti enda dræmar viðtökur hjá þeim .
Það er ekki fyrr en með rómantíkinni og auknu umburðarlyndi í trúarefnum á 19. öld að Þorri hlýtur uppreisn æru og verður samkvæmishæfur meðal heldra fólks .
Það þarf því engan að undra , þótt síra Jón Halldórsson fái litla , undirvísan '
um einhverja helgisiði ( ritus ) , sem þessu þorraboði fylgdu .
Um það leyti sem hann skrifar Árna Magnússyni bréfið , er siðavendni hins lúterska rétttrúnaðar að nálgast suðumark með hinn stranga Jón Árnason biskup í Skálholti sem oddvita .
Og ekki er nema mannsaldur síðan yfirvöld áttu það enn til að brenna fólk fyrir ímyndaða galdra og kukl .
Lögin sem dæmt var eftir höfðu ekki verið numin úr gildi .
Menn hafa því að sjálfsögðu varist allra nákvæmra frétta af athöfnum , sem túlkast gætu ókristilegar eða heiðnar , ekki síst ef kirkjunnar menn voru að hnýsast eftir þeim .
Af framansögðu verður að hafa fyrir satt að sumir hafi um allar aldir boðið Þorra velkominn og , blótað á laun '
hvort heldur sem það var gert með óttablandinni virðingu eða gleðskap og gamni .
Það er mun líklegra en að þráðurinn hafi nokkru sinni slitnað með öllu .
Þá hefði orðið mun meiri fyrirtekt að vekja siðinn upp að nýju og jafnvel lífshættulegt á 17. og 18. öld .
Þátttakendur í þvílíkum gamanmálum gátu að sjálfsögðu verið eins sannkristnir í hjarta sínu og hver annar þótt þeir leyfðu sér að bregða á leik .
13 Ásamt gömlu Þorrakvæðunum eykur hið nýlega fundna bréf síra Jóns Halldórssonar frá 1728 að sumu leyti á heimildargildi munnmæla um þorrablót í þjóðsögum Jóns Árnasonar , sem skráð voru meira en hundrað árum seinna eða nálægt miðri 19. öld , en dregur úr því að öðru leyti .
Hin alkunna frásögn Jóns Árnasonar er þannig í heild sinni : Næsti mánuður eftir miðjan vetur heitir enn sem kunnugt er , þorri ' , næsti mánuður eftir hann , góa ' , seinasti vetrarmánuðurinn , einmánuður '
og fyrsti sumarmánuðurinn , harpa ' .
Fornsögur segja frá því hvernig tveir fyrstnefndu mánuðirnir fengu nöfn sín , en ekki er mér kunnugt af hverju einmánuður og harpa dragi nafn .
Reyndar hefur dálítið boðorðaslangur komizt á munnmælin því þau gera þorra og góu að hjónum þar sem þau eru talin feðgin í fornum sögum ; er þorri húsbóndinn , en góa húsfreyjan ; þeirra börn eru þau einmánuður og harpa .
Þess vegna var það skylda bænda , að fagna þorra '
eða , bjóða honum í garð '
með því að þeir áttu að fara fyrstir á fætur allra manna á bænum þann morgun sem þorri gekk í garð .
Áttu þeir að fara ofan og út í skyrtunni einni , vera bæði berlæraðir og berfættir , en fara í aðra brókarskálmina og láta hina svo lafa eða draga hana eftir sér á öðrum fæti , ganga svo til dyra , ljúka upp bæjarhurðinni , hoppa á öðrum fæti í kringum allan bæinn , draga eftir sér brókina á hinum og bjóða þorra velkominn í garð eða til húsa .
Síðan áttu þeir að halda öðrum bændum úr byggðarlaginu veizlu fyrsta þorradag ; þetta hét , að fagna þorra ' .
Sumstaðar á Norðurlandi er fyrsti þorradagur enn í dag kallaður , bóndadagur ' ; á þá húsfreyjan að halda vel til bónda síns og heita þau hátíðabrigði enn , þorrablót ' .
14 Skagfirðingurinn Pétur Guðmundsson staðfestir áratug á undan Jóni Árnasyni að heitið þorrablót var þá notað manna á meðal .
Hann gerir það í bréfi sem hann skrifar Sigurði málara bróður sínum 2. febrúar 1852 .
Fyrsta dag þorra hafði Pétur misst sauð úr pest og yrkir skop um sauðinn og innyfli hans sem byrjar á þessa leið : < vísa > 15 Til skamms tíma var fyrrnefnd lýsing í þjóðsögum Jóns Árnasonar elsta alkunna frásagan um þorrafagnað fyrir utan forneskjuna í Flateyjarbók og Orkneyinga sögu .
Það var áður en hið næstum hálfrar annarrar aldar eldra bréf síra Jóns Halldórssonar kom í leitirnar .
Af frásögninni í þjóðsögunum hafa því ósjaldan verið dregnar næsta glannalegar ályktanir allar götur frá því þær komu á prent .
Þegar lýsingar þeirra nafnanna eru bornar saman , eiga þær í rauninni það eitt sameiginlegt , að fagna skuli Þorra við komu hans og bjóða honum inn eða í garð .
Víst má líka segja að það sé aðalatriðið , hitt séu ekki annað en tilbrigði .
Hver býður í bæinn Hið fyrsta sem þessum heimildum ber á milli er að í þeirri eldri á húsfreyja að bjóða Þorra inn , en í hinni yngri er það húsbóndinn .
Eldra viðhorfið fær stuðning í sumum Þorrakvæðum , til dæmis vísum um Kallinn Þorra frá árinu 1744 eftir síra Benedikt Jónsson í Bjarnanesi .
Þar hvetur hann hverja snót til að taka með blíðuhótum á móti Þorra .
Ein vísan er á þessa leið : < vísa > 16 Sami meiningarmunur var og er enn þekktur meðal núlifandi fólks og hefur komið fram í svörum við spurningaskrám frá þjóðháttadeild Þjóðminjasafnsins .
Þar virðist vera um nokkra svæðaskiptingu að ræða á þá lund , að á norðvestanverðu landinu frá Borgarfirði til Skagafjarðar fylgi meira en helmingi fleiri eldra dæminu , að konan eigi að taka á móti Þorra .
Síra Jón í Hítardal var einmitt frá þessu svæði .
17
Allmargir á þessu svæði fóru samt eftir yngra dæminu .
18
Á Suðurlandi var þessu öfugt farið .
Þar virtist ríkjandi skoðun að bóndi ætti að taka á móti Þorra .
19 Reyndar er þetta svipuð niðurstaða og fram kom í bréfum til Jóns Eyþórssonar veðurfræðings þegar hann drap á þessi mál í útvarpsþáttum sínum um Daginn og veginn veturinn 1939.20 Þessi munur gæti stafað af því að vegna vetrarvertíðar áttu fáir karlar á Suðurlandi þess kost að bjóða Góu velkomna í bæinn mánuði seinna .
Það hlaut því að koma í hlut húsfreyju .
Vera má að í staðinn hafi húsbændum á þessu svæði verið falið að taka á móti þorra og hlutverkum þannig snúið við ; þaðan hefði svo Jón Árnason þjóðsagnasafnari haft sínar upplýsingar .
Þessi munur var samt meira í orði en á borði , því niðurstaðan var hin sama .
Hvort sem húsfreyja eða húsbóndi tók á móti Þorra , var það einkum bóndinn , sem naut gæðanna hvar sem var á landinu .
Hann fékk besta kjötbitann ( nýrnastykki , síðu , bringubita ) ellegar öllum var skammtað brauð , kökur eða lummur nema honum , sem fékk að borða ómælt .
Margir gátu þess einnig , að honum væri fært í rúmið um morguninn , jafnvel að þetta væri frídagur bóndans .
21
Kvölds eða morgna Annar munur á frásögn Jóns eldra og yngra er sá að samkvæmt eldri heimildinni á að ganga út fyrir dyr og bjóða Þorra velkominn kvöldið á undan fyrsta degi þorra , en í hinni yngri ekki fyrr en eldsnemma á fyrsta morgni þorra .
Fyrri tímasetningu ber saman við Þorrabrag þann , sem sagður er ortur af síra Brynjólfi Halldórssyni árið 1715 , en þar birtist Þorri honum kvöldið fyrir þorrabyrjun : < vísa > 22 Það er vitaskuld fremur huglæg röksemd , að meiri forneskjubragur sé á því að hefja gleðskap eða helgiathöfn kvöldið fyrir sjálfan hátíðisdaginn heldur en snemma morguns .
Þetta virðist þó hvarvetna vera algengt athæfi og ekki síst í kristnum sið .
Sem dæmi má nefna aðfangadagskvöld jóla og Jónsmessunótt .
Hafi hin upphaflega þorrakoma miðast við annað tveggja nýtt tungl eða tungl í fyllingu , þá var eðlilegast að bjóða hann velkominn , þegar máninn birtist við sjóndeildarhringinn eða skein hátt á himni sjálft aðfarakvöldið .
Til samanburðar má nefna að páskahátíð gyðinga miðaðist við fyrstu tunglfyllingu eða 15. dag tungls eftir jafndægri á vori .
23
Sá siður þekktist líka víðar á Norðurlöndum að heilsa með þulu fyrsta tungli nýársins , sem hlýtur að birtast um líkt leyti og þorri byrjar .
Á Skáni var þetta tungl kallað Nykung og í uppskrift frá miðri 18. öld byrjar þulan á þessa leið : < vísa > 24 Bóndadagur Nafnið bóndadagur á fyrsta degi þorra kemur ekki fyrr fram á prenti en hjá Jóni Árnasyni í áðurnefndum kafla þjóðsagnanna árið 1864 .
Því er hugsanlegt að öll síðari notkun þess sé þaðan runnin .
Jón segir að fyrsti þorradagur sé kallaður þetta , sumstaðar á Norðurlandi ' .
Sú tilvísun ætti að styrkjast af upplýsingum sem Ólafur Davíðsson birti árið 1898 og hafði eftir Ingibjörgu Schulesen , en hún var sýslumannsfrú í Þingeyjarsýslu 1841-1862 : Eg get bætt því við munnmælin um þorra , góu [ ... ] að föstudagurinn fyrstur í þorra er nefndur bóndadagur , en sunnudagurinn fyrstur í góu konudagur .
Húsbóndinn átti að gæða konu sinni fremur venju konudaginn en húsfreyjan manni sínum bóndadaginn .
Eg hefi þetta eftir frú Ingibjörgu Schulesen .
Þegar hún var sýslumannsfrú í Þingeyjarsýslu , var hún vön að baka jólaköku til bóndadagsins , en Sigfús sýslumaður , maður hennar , veitti aftur rauðvín með mat konudaginn .
25 Árni Sigurðsson ( f. 1839 ) notar þessi orð einnig í ritgerðinni Í Breiðdal fyrir sextíu árum sem hann skrifaði vestur í Kanada árið 1911 .
Í upphafi segir hann að hjá sér hafi vaknað löngun til að rita lýsingu af búskapar-atferli í sveitinni , þar sem eg fæddist og ólst upp , eins og það tíðkaðist á uppvaxtarárum mínum .
Ritgjörð þessi nær aðeins yfir tímabilið 1849 - þá var eg tíu ára - til 1857 , að þeim árum báðum meðtöldum .
Eftir það tóku ýmsar breytingar að gera vart við sig .
Ummæli Árna eru á þessa leið : Fyrsti dagurinn í Þorra , bóndadagurinn , var uppáhaldsdagur , og eins konudagurinn , fyrsti Góudagur .
Þetta gæti virst álíka gömul heimild og hinar prentuðu þjóðsögur , og frá Suðausturlandi .
Um Árna segir til dæmis Thorstína Jackson , að hann hafi verið , maður sérstaklega vel gefinn , vel lesinn og menntaður á íslenzka vísu . ' 26 Slík ummæli merkja reyndar oft að maður hafi verið bókfróður .
Því er ekki loku fyrir það skotið að hann hafi tekið þessi orð upp eftir bók sem gefin var út hálfri öld áður en hann skrifaði ritgerð sína .
Um sjálf hátíðabrigðin er á hinn bóginn varla ástæða til að efast .
Vert er líka að taka eftir því , að orðið bóndadagur er hvorki í almanaki Finns Magnússonar né Jóns Sigurðssonar , sem gefin voru út árlega frá 1837-1874 , og í Almanak Þjóðvinafélagsins , sem tók við af almanaki Jóns Sigurðssonar , kemst það ekki fyrr en 1927 , rúmum sex áratugum eftir að það sést fyrst á prenti hjá Jóni Árnasyni .
Almanak Þjóðvinafélagsins hefur reyndar ætíð verið einkar varfærið gagnvart nýjungum , og orðið bóndadagur hafði óneitanlega sjaldan sést á prenti fram til þessa .
Fyrir utan þjóðsögurnar verður ekki með vissu bent á það nema tvisvar sinnum fyrir aldamótin 1900 , í áðurnefndu dæmi hjá Ólafi Davíðssyni árið 1898 , og í tímasetningu kvæðis eftir Pál Ólafsson : Á Bóndadaginn 1879 .
Síðan sést það í tveim sögum eftir Guðmund Friðjónsson sem út komu 1915 og 1919.27
Heimildamaður úr Önundarfirði , f. 1908 , segist fyrst hafa orðið vör við það í sögu eftir Guðmund ; og annar heimildarmaður úr Mýrdal , f. 1912 , telur það varla hafa komist í almenna notkun fyrr en á 20. öld .
28
Orðið var þó sennilega orðið nokkuð útbreitt á þriðja áratug þeirrar aldar , úr því að Almanak Þjóðvinafélagsins tók það upp .
Einnig má geta þess til , að þá hafi farið að gæta áhrifa frá mályrkju dr. Guðmundar Finnbogasonar , sem tók sæti í ritnefnd Þjóðvinafélagsins árið 1924 .
Efalaust hefur það síðar treyst orðið í sessi svo um munaði , þegar Almanakið loks veitti því þegnrétt .
Þrátt fyrir þessar efasemdir gæti orðið bóndadagur verið hundgamalt í talmáli .
Til þess bendir sú niðurstaða , að af um 150 heimildamönnum hvaðanæva af landinu , sem svöruðu spurningum varðandi þorra árið 1975 og fæddir voru á einum mannsaldri frá 1882-1917 , fullyrtu nær allir , að hann hefði verið kallaður bóndadagur .
Slíkt er varla einleikið , jafn vel þótt mikill væri áhrifamáttur þjóðsagnanna , Almanaksins og Guðmundar Friðjónssonar .
Það mætti jafnvel hugsa sér að þetta heiti hafi í öndverðu verið brúkað sem einskonar feluorð fyrir Þorrafagnað eða Þorrablót sem hlaut að geta talist bannsett athæfi í augum og eyrum meinkristinna yfirvalda .
Nafnið bóndadagur er í sjálfu sér eðlilegt , þar sem dagurinn var honum helgaður hvort sem hann eða húsfreyja buðu Þorra velkominn .
Hlaup kringum bæ Um fleiri atriði getur Jón Árnason fram yfir nafna sinn , enda segist Jón Halldórsson ekkert hafa fengið að vita nánar , hvörjir ritus þar hafi heyrt til ' .
Sum þessara atriða eru heldur en ekki tortryggileg .
Eitt þeirra er sú sögn að bóndi ætti að hlaupa hálfnakinn kringum bæinn og draga brókina á eftir sér .
Um það atferli eru blátt áfram engar eldri heimildir .
Ekki er heldur vitað hver hefur fóðrað Jón Árnason á þessum upplýsingum .
Aðeins þrjár konur af 150 heimildarmönnum svöruðu spurningu um þetta játandi árið 1975 , og þó á þann veg að gengið væri kringum bæinn án nokkurra skrípaláta .
Þær voru frá Snæfellsnesi , Önundarfirði og Árneshreppi á Ströndum , en hin síðastnefnda sagði reyndar að húsfreyja hefði átt að ganga út .
Ekki var með öllu ljóst af þeim svörum hvort þær könnuðust við siðinn af eigin reynslu eða sögnum annarra eða bóklestri .
29 Það getur sýnst með nokkrum ólíkindum að fólk hlaupi nær nakið út í morgunsárið um miðjan janúar og bjóði kuldanum birginn á ekki skemmri stund en tekur að hoppa á öðrum fæti kringum bæjarhús hvernig sem viðrar .
Ekki þyrfti það samt að vera nein frágangssök í sjálfu sér .
Menn sváfu oftast naktir í baðstofunni sem oft gat verið héluð innan á morgnana svo að hitastigið þar hefur ekki verið öllu hærra en í venjulegum kæliskáp nú á dögum .
30
Viðbrigðin að koma út úr bænum þurftu því ekki að vera neitt gífurleg .
Auk þess er morgunleikfimi af þessu tagi engum heilbrigðum manni óholl ef hann hleypur sér til hita og dúðar sig vel strax og inn er komið svo að ekki slái að honum .
Annað mál er hvort unnt sé að finna nokkurn upprunalegan tilgang í þesskonar framferði .
Það minnir ögn á ýmiskonar athæfi sem iðkað var og er á kjötkveðjuhátíðum og annarri vorgleði sunnar í Evrópu og víðar .
Umdeilt er og óljóst hvort allar þær kúnstir séu að einhverju leyti táknrænar eða blátt áfram ungæðislegur galsi sem brýst út í ótal myndum .
Fatafækkun og jafnvel nektardans er meðal margra atvika sem fyrir koma í þeim gleðskap .
Sumir vilja tengja þá breytni við hermigaldur : með því að fletta sig klæðum séu menn að særa náttúruna til að varpa af sér vetrarskrúða .
31
Hafi einhver vottur af þvílíkri náttúrutrú fundist hér á landi , væri ekkert fráleitt að túlka hálfnekt bónda á fyrsta morgni þorra sem leifar af særingarathöfn .
Á hinn bóginn mætti einnig líta á framferði hans sem auðmýkingarvott til að undirstrika þau fögru tilmæli , að Þorri yrði , sér og sínum léttur og ekki skaðsamur . '
Annars minnir þessi lýsing á hoppi bónda kringum bæinn ekki lítið á viss atriði í baðsiðum Norðurlandabúa fyrr og síðar .
Reglulegar baðferðir voru eitt sinn taldar sjálfsagður þáttur í þrifnaði sem og líkamlegri og andlegri heilsugæslu .
Var þá að jafnaði farið í bað einu sinni í viku á laugardegi ( þvottdegi ) en auk þess fyrir aðra hátíðis- og helgidaga og ekki síst áður eða um leið og sest var að drykkju eða annarri skemmtan .
Slíkt hefði hæglega getað átt sér stað í tengslum við þorrafagnað í heimahúsum .
Alkunnur liður í sambandi við gufubað var og er að kæla sig öðru hverju með því að hlaupa nakinn út úr baðstofunni og velta sér í snjó ellegar busla í nálægum læk eða vatni .
Þessi baðháttur sem í Danmörku , Noregi og Svíþjóð varð fyrir barði kirkjunnar á 16. öld , er enn alþekktur í Finnlandi eins og flestir vita .
Ekki er unnt að segja með neinni vissu , hvenær draga tók úr þesskonar baðferðum á Íslandi , en það mun þó almennt hafa verið fyrr en annarstaðar á Norðurlöndum .
Hefur þar annars vegar valdið sparsemi á eldivið vegna eyðingar skóga , sem varð æ ískyggilegri eftir því sem leið á miðaldir , og hinsvegar þeir sérstöku landkostir , að víða fundust heitar uppsprettur , laugar og jafnvel náttúrleg gufuböð , sem að minnsta kosti voldugri menn gátu leyft sér að gera ferðir til og nýta .
Hvað sem því líður verður að telja líklegt , að baðstofur í merkingunni baðhús hafi verið til á Íslandi eigi skemur en fram á 15. öld .
32
Munnmæli kunna að hafa lifað kynslóðum saman um hlaup manna úr baðstofum út í snjó fyrr á tímum .
Einstaka maður hefði jafnvel getað hermt þetta eftir til gamans löngu síðar með því að hoppa kringum bæinn án þess að hafa verið í baði .
Síðan kynni þessi sögn að hafa lifað og þróast í munnmælum frá einni kynslóð til annarrar , jafnvel á afmörkuðu svæði , uns hún var bókfest um miðja 19. öld og varð um leið rúmheilagur stórisannleikur .
Hafi Þorra verið fagnað í heimahúsum á miðöldum eins og hér er talið sennilegast , var ekki nema eðlilegt að honum hefði með táknrænum hætti verið boðið inn í baðstofuhitann strax um kvöldið þar sem menn bökuðu sig og drukku full hans ; þess á milli hafi menn hlaupið naktir eða fáklæddir út úr baðstofunni til að kæla sig .
Þá hlaut einn hringur um bæjarhúsin að geta talist sæmilegur sprettur .
Vel má vera að húsbóndinn eða annar af fyrirmönnum heimilisins hafi ráðið ferðinni .
Það gat svo verið undir ýmsu komið , hversu langt var liðið á nótt eða morgun , þegar síðasta skeiðið var runnið .
Þvílíkar gætu verið rætur munnmæla um hlaup og hopp bænda kringum bæinn sem Jón Árnason lætur prenta árið 1864 .
Bændaveislur Enn tortryggilegri eru þau ummæli hjá Jóni Árnasyni að bóndi ætti að halda öðrum bændum úr byggðarlaginu veislu fyrsta þorradag .
Í fyrsta lagi er það tæknilega ógerlegt að hver bóndi í heilu byggðarlagi haldi öllum hinum veislu á sama degi .
Annaðhvort verður að gera ráð fyrir að bændur hafi skipst á þessu veisluhaldi frá ári til árs eða degi til dags ellegar hér sé átt við bónda í merkingu 14. og 15. aldar þegar það virðist einna helst merkja landeiganda , stórbónda eða óðalsbónda .
Í öðru lagi er það með ólíkindum að engar aðrar spurnir væru af slíkum árlegum fagnaði , sem ekki gat verið neitt innanhússmál hjá einstökum fjölskyldum og heimilum .
Loks má spyrja hversu mikil föng menn hafi að jafnaði átt um miðjan vetur til að halda nágrönnum meiri háttar veislu og það svo skömmu eftir jólamatarglaðninginn .
Til að fyrrnefnd orð Jóns Árnasonar gætu gengið upp þyrfti helst að líta á þau sem arfsögn frá 15. og 16. öld þegar talsvert var til af auðugum óðalsbændum , sem bárust mikið á .
Þá var einnig óvenjumikið flutt inn af öli , víni og öðrum munaðarvörum vegna hinnar hagkvæmu verslunar við Englendinga og Þjóðverja .
Kirkjan og önnur yfirvöld á síðmiðöldum voru fremur mild og afskiptalítil gagnvart þjóðlegum venjum .
Hvað hugsanlegar stórveislur bænda snertir verða samt getgátur einar að nægja vegna þess hve lítið er varðveitt af rituðum samtímaheimildum frá þessum öldum .
33 Veitingar og skemmtun Ekki var bóndi almennt talinn aðgerðalítill þennan dag þótt honum væri vel veitt .
Sumstaðar bar honum jafnvel skylda til að leggja matinn sérstaklega til , , fara í rótina '
eða , hjallinn ' , brytja kjötið sjálfur og jafnvel skammta það .
Einkum á þetta við um Suðurland .
34 Tveir heimildarmenn bæta því við að bóndi yrði látinn sitja klofvega á bæjarburstinni myrkranna milli daginn þann ef hann brygðist þessari skyldu .
35 Hátíðamaturinn þennan dag var auðvitað mestanpart alstaðar hinn sami og yfirleitt var kostur á að vetrarlagi .
Einna elst er lýsing áðurnefnds Árna Sigurðssonar úr Breiðdal frá miðri 19. öld en hann segir um matarvenjur á fyrsta degi þorra og góu : Báða þessa daga var almennt skammtaður meiri og betri matur en endranær : Hangið kjöt , súr svið og brauð , svo og gefið kaffi og brauð með .
36 Segja má að þessi upptalning eigi í stórum dráttum við um lýsingar flestra heimildamanna fram um 1920 .
Þó taka margir að nefna saltkjöt þegar á líður , og stöku sinnum kálfasteik ef kýr var nýlega borin .
Einn maður úr Hnappadalssýslu man frá bernsku eftir volgu hveitibrauði með hvítasykri sem hátíðabrigði á þorramorgni .
Þá hafði faðir hans sagt að þetta gæfi nú Þorri okkur .
Þetta minnir á þuluna um að gefa skuli börnum brauð að bíta í á jólunum .
Annar maður heyrði getið um hrútaveislur á margmennu heimili við norðanverðan Breiðafjörð .
Á fyrsta degi Þorra hafði verið venja að sjóða mikið reykt kjöt af vænum hrútum .
Um það kunni hann þessa saknaðarvísu : < vísa > 37 Flestir geta einnig um það sem hátíðabrigði að þá var gefið brauð eða kökur með kaffinu , því venjulega hafi molakaffi verið látið nægja .
Oftast er talað um lummur og pönnukökur og þar koma fyrir orðin , þorralummur '
og , bóndadagslummur ' .
38 Sérstöku afbrigði skýtur upp hjá þrem heimildamönnum af Suður- og Suðausturlandi .
Þau hafa heyrt þess getið að á fyrsta degi þorra ætti helst ekki að borða kjötmeti , heldur sjófang , til dæmis þurrkaðan saltfisk eða skötu .
Hin elsta þeirra , f. 1882 , hafði eftir afa sínum að fjárfellir vofði yfir ef út af þessu væri brugðið .
39 Loks skal getið þeirra gamanmála , að hverjum bónda í sveitinni var gefinn sinn dagur á þorranum .
Byrjað var á öðrum enda byggðarinnar og farið eftir venjulegri boðleið , til dæmis að bóndinn á austasta bænum ætti fyrsta þorradag og síðan koll af kolli .
Þar er hlutfallslega oft talað um bestu menn , stærri bændur , betri menn , stærstu bændur , bestu bændur .
59 Tal sögunnar um alþýðu er því að líkindum liður í viðleitni hennar til að gera sem mestan greinarmun á stéttum fremur en lýðræðislegur áhugi á vilja alþýðu .
Svínfellinga saga segir frá hörmulegum fjandskap bræðranna Sæmundar og Guðmundar Ormssona á Svínafelli við Ögmund Helgason bónda í Kirkjubæ og gerist öll á árunum 1241-52 .
60 Að frásagnarhætti sker hún sig nokkuð úr Sturlungusafninu ; hún er óvenjulega nákvæm , vel sviðsett og meira gert að því að tjá tilfinningar en í öðrum sögum Sturlungu .
Þar kemur við sögu , að ég held , eina konan sem grætur ófriðinn sem geisaði á Sturlungaöld .
Ekki einu sinni Björn M. Ólsen treysti sér til að nafngreina höfund sögunnar .
61 Aldur Svínfellinga sögu afmarkar Jón Jóhannesson með fremur almennum líkum á báða bóga .
Annars vegar sjást þar engin merki um heimildarmenn á milli atburða og skrásetjara .
Þvert á móti er sums staðar auðvelt að sannfærast um að höfundur eða sögumaður hafi verið í Kirkjubæ þegar atburðir sögunnar gerðust .
Þannig segir frá andláti Steinunnar húsfreyju árið 1252 : 62 < ... > Þetta þykir ekki geta verið yngra en frá um 1300 , þegar enn voru uppi menn sem mundu þessa atburði .
Á hinn bóginn er sagan ónákvæm um sumar staðreyndir ef borið er saman við aðrar sögur sem Jón treysti betur .
Ekki virðist hárrétt sagt frá bústöðum manna ; tímatal er ónákvæmt .
Af því ályktaði Jón að hún væri ekki skrifuð fyrr en seint á 13. öld eða um 1300 .
Þorgils saga skarða hefur ekki tilheyrt Sturlungu í upphafi .
Eins og áður kom fram sést það á því að hún er ekki í Króksfjarðarbók , og það sem er til af henni sérstakri sýnir að hún er mjög stytt í Reykjarfjarðarbók .
Samt er hún næstlengsta saga Sturlungu eins og hún er þar og fyllir 123 blaðsíður í útgáfunni 1946 .
63 Eftir stuttan inngang um uppvöxt og Noregsdvöl söguhetjunnar er atburðatími sögunnar þar að mestu leyti árin 1252-58 , þegar Þorgils Böðvarsson skarði var að berjast til valda og fram til dauða hans , en stutt ágrip fylgir bræðrum hans til 1275 .
Sé það upprunalegt hefur ekki verið lokið við að rita söguna fyrr en á því ári .
Hafi Sturla Þórðarson tekið mið af Þorgils sögu þegar hann valdi efni í Íslendinga sögu , eins og Jón Jóhannesson hélt en verður þó að teljast hæpið , getur sagan ekki verið miklu yngri heldur .
Björn M. Ólsen mun fyrstur manna hafa tekið eftir því að Þorgils saga fylgir furðu nákvæmlega Þórði nokkrum Hítnesingi , bónda á Hítarnesi á mörkum Mýra og Snæfellsness .
Hvergi kemur fram hvert var föðurnafn Þórðar , en hann var kvæntur systur Þorgils , Aldísi Böðvarsdóttur .
Þórður gerðist fylgdarmaður Þorgils þegar er hann kom til Íslands til að taka við ríki í Borgarfirði í umboði konungs árið 1252 , og rekur Björn hvernig langur miðhluti sögunnar upp frá því er sagður frá sjónarhorni Þórðar , stundum í smáatriðum sem hann deildi einn með söguhetjunni , stundum í atvikum sem Þórður var við en Þorgils ekki .
64 Til dæmis má taka ferðir þeirra Þorgils og Þórðar suður í Skálholt árið 1253 .
Þorgils kom norðan úr Skagafirði um veturinn en gerði Þórði orð að koma til sín í Skálholt eftir páska .
Ekki segir frá neinu sem gerist í ferð Þorgils , nema orðsendingunni til Þórðar , og frá engu sem gerist í Skálholti þangað til Þórður kemur þangað : 65 Reið Þórðr suðr eftir páskaviku ok Ingimundr Böðvarsson .
Ok er þeir kómu suðr á heiði , tók at drífa , ok fell snjór svá mikill , at hestarnir máttu eigi vaða .
Treystust þeir eigi at ríða Lyngdalsheiði ok sneru til Gjábakka ok kómu mjök þrekaðir til Brúa um kveldit .
Þeir báðu þar greiða ok fengu eigi .
Tóku þeir þar vöndul heys fyrir hest hvern ok lágu undir túngarði , því at bóndi lét byrgja hurðir vandliga .
Fóru þeir þegar í sólar upprás , var þá veðr bjart .
Kómu þeir til Búrfells , höfðu þar messu ok dagverð .
Riðu þeir um kveldit í Skálaholt .
Var þá Þorgils í baði ok kom litlu síðar innar ok fagnaði þeim vel .
Þeir ábóti váru nýkomnir heim austan af sættarfundi þeim , er gerr var um víg Sæmundar ok Guðmundar Ormssona .
Það er deginum ljósara að hér fylgir sagan Þórði ; ferð Þorgils og Brands ábóta á sáttafundinn verður ekki einu sinni að veruleika í sögunni fyrr en Þórður fréttir af henni .
Þetta sannar eitt sér auðvitað ekki meira en að Þórður Hítnesingur sé heimildarmaður skrásetjara um þann hluta sögunnar sem hann kom sjálfur við .
Björn Ólsen leggur sig fram um að sýna að hann hafi samið söguna til enda , meðal annars með þeim rökum að hún verði öll ónákvæmari og stundum röng um staðreyndir eftir að Þórður var hættur að fylgja söguhetjunni að staðaldri .
66 En auðvitað mætti snúa þeirri röksemd hans við og segja að sagan breyti um snið eftir að söguhöfundur hafði ekki lengur frásögn Þórðar að styðjast við .
Hitt tel ég sannfærandi að miðhluti sögunnar , um árin 1252-55 , sé að verulegu leyti reistur á frásögn Þórðar , sem var viðstaddur flesta meginatburðina .
Það tryggir auðvitað ekki sannleiksgildi sögunnar að sjónarvottur segi hana , ekki aldeilis , en það hjálpar óneitanlega nokkuð til við að meta frásagnir hennar .
Raunar koma fyrir í miðhluta Þorgils sögu einkennilega neikvæðar athugasemdir um Þórð Hítnesing .
Haustið 1252 kom Þorgils með liði sínu að Álftanesi á Mýrum og þóttist eiga sökótt við bónda .
Hann komst í kirkju , en Gróa kona hans stóð í kirkjudyrunum .
Þá sagði Þórður Hítnesingur , vitandi um bjargarleysi leiðtoga síns : « Hvar mun betr fallit at ræna en hér , ef nökkur [ þ.e. einhvers staðar ] skal , en þurfi þó ? »
En Gróa húsfreyja svaraði honum : « Söm eru enn tillög Þórðar . »
Annars staðar segir frá því að Þórður var allra liðsmanna sinna ákveðnastur að trúa sögu manns sem reyndist síðar hafa verið að ljúga .
67 Björn M. Ólsen nefnir þessi tilfelli og ályktar af þeim að Þórður hafi verið sannsögull .
68 En hugsanlegt væri líka að nota þau sem vísbendingar um að Þórður hafi ekki samið eða sagt alla söguna .
Sturlu þáttur , frásögn af Sturlu Þórðarsyni , sagnaritara og lögmanni , er afmarkaður sem sérstakt ritverk í Sturlunguútgáfunni 1946 .
69 En Björn M. Ólsen taldi hann síðasta hluta Þorgils sögu skarða , 70 enda er hann aðeins í Reykjarfjarðarbókartextum Sturlungu , eins og Þorgils saga .
Jón Jóhannesson áleit að þátturinn væri að hluta til skrifaður sem viðauki við Þorgils sögu skarða en að hluta til eftir skrifara Reykjarfjarðarbókar .
Í þættinum segir frá Sturlu frá því að hann sigldi til Noregs árið 1262 , uns hann lést árið 1284 .
2.8.3 Samsetning Sturlunga sögu Enn er eftir að ræða hvenær Sturlunga saga var sett saman úr því efni sem nú hefur verið lýst .
Það hlýtur að hafa gerst um aldamótin 1300 eða snemma á 14. öld , eftir dauða Sturlu Þórðarsonar 1284 og áður en Króksfjarðarbók var skrifuð , um miðja 14. öld .
Líka tímasetningu má lesa út úr Formála Sturlungu .
< ... > 71 Sá sem var nógu gamall til að geta tekið svo kunnuglega til orða um Sturlu hefur varla stundað miklar skriftir eftir miðja 14. öld .
Guðbrandur Vigfússon mun fyrstur manna hafa bent á að það efni Sturlungu sem menn hafa eignað höfundi samsteypunnar bendir eindregið til Skarðverja , sem sátu á Skarði á Skarðsströnd um aldamótin 1300 .
72 Sagan byrjar á Geirmundar þætti , sögu landnámsmannsins á Skarðsströnd .
Haukdæla þáttur tengist líka Skarðverjum , því að þeir voru komnir af Haukdælum í móðurætt .
Þá eru ættir víða raktar til Skarðverja , og hefur ættartölunum vafalaust oft verið aukið við þegar Sturlunga var sett saman .
Í Sturlu sögu er þannig rakin ætt frá algerri aukapersónu í sögunni , Snorra Húnbogasyni lögsögumanni á Skarði , aftur til Sigurðar orms-í-auga , sonar Ragnars konungs loðbrókar , og fram til Snorra Narfasonar sem bjó á Skarði um miðja 13. öld og átti Skarðverja að afkomendum .
73 Sonur hans var Narfi prestur , en synir Narfa , Þórður lögmaður á Skarði ( d. 1308 ) , Þorlákur lögmaður á Kolbeinsstöðum ( d. 1303 ) og Snorri lögmaður á Skarði ( d. 1332 ) hafa manna mest verið orðaðir við ritun Sturlungu .
Guðbrandur Vigfússon taldi Þórð á Skarði líklegasta höfundinn , og hafa menn fallist á það síðan .
74 Í ljósi þeirra lofsyrða sem eru höfð um Sturlu Þórðarson í Formála liggur nærri að gera það vegna þess að Þórður var vetrarlangt með Sturlu 1271-72 , og er sagt frá því í lok Sturlu þáttar .
75 Merkustu og skemmtilegustu rökin fyrir höfundskap Narfasona að Sturlungu hafa verið túlkuð á ólíkan hátt , en hér skal fylgt skilningi Jóns Jóhannessonar af því að mér virðist hann líklegastur .
Í upphafskafla Guðmundar sögu dýra er rakin ætt frá sögupersónu , Halli Hrafnssyni , til Skarðverja , og hlýtur ættartalan að vera viðbót Sturlunguhöfundar .
Í Króksfjarðarbók er hún svona : « Sigríðr , dóttir Halls Hrafnssonar , var móðir Guðlaugar , móður Ketils prests Þorlákssonar , móðurföður Narfasona . »
76 Reykjarfjarðarbók er glötuð á þessum stað , en í pappírshandriti sem er aðallega runnið frá henni en geymir innskot úr Króksfjarðarbók ( Brit . Mus . Add .
11 , 127 ) segir á þessum stað : « móðurföður míns , item [ einnig ] móðurföður Narfasona . »
Jón Jóhannesson hugði að þarna hefði staðið í frumgerð Sturlungu : « móðurföður míns . »
Ritari Króksfjarðarbókar hefði auðvitað séð að þetta átti ekki við hann sjálfan og gat misskilist ef lesendur vissu ekki hver hefði skrifað handritið sem hann var að skrifa eftir .
Hann vissi hver hefði skrifað « móðurföður míns » , að minnsta kosti að það hefði verið einhver Narfasona .
Því breytti hann í « móðurföður Narfasona . »
Björn Jónsson á Skarðsá skrifaði Sturlungu upp á 17 . öld , fyrst eftir Reykjarfjarðarbók einni .
Þar hefur staðið , óbreytt frá frumhandritinu « móðurföður míns » , og Björn hefur látið það haldast .
Síðar komst hann yfir Króksfjarðarbók og bætti við úr henni því sem hann fann ólíkt Reykjarfjarðarbók , á spássíur eða sérstök innskotsblöð .
Í Króksfjarðarbók hefur hann lesið « móðurföður Narfasona » , ekki áttað sig á því að « míns » í uppskrift hans sjálfs vísaði til einhvers þeirra og bætt við á spássíuna « item móðurföður Narfasona . »
Síðan hefur uppskrift Björns glatast en óþekktur maður hafði þá skrifað Brit . Mus . Add .
11 , 127 upp eftir henni .
Hann hefur fært spássíugreinina inn í meginmálið .
77 Að jafnaði hafa fræðimenn verið fáorðir um tilgang þess manns sem setti Sturlungu saman , líklega af því að þeir hafa ekki gert ráð fyrir að honum hafi gengið annað til en fróðleikslöngun .
Björn M. Ólsen sagði að safnandinn hefði tekið « aðeins upp rit eldri höfunda svo að segja óbreytt .
Hann er safnandi enn ekki sjálfstæður sagnamaður . »
78 Gegn þeirri skoðun snerist Stephen Tranter í doktorsritgerð sinni .
Eins og kom fram hér á undan ( 2.8.2 ) sýndi hann fram á að safnandi Sturlungu hefði hnikað meginboðskap Hrafns sögu Sveinbjarnarsonar með því að sleppa úr henni .
Á sama hátt taldi Tranter að hann hefði mótað aðrar sögur sem fara á undan Íslendinga sögu Sturlu Þórðarsonar í Sturlungu um leið og hann felldi þær inn í safnrit sitt , þannig að þær yrðu viðeigandi inngangur að þeirri upplausn þjóðveldissamfélagsins sem Íslendinga saga lýsir .
Deilur verða smám saman langvinnari , ofbeldisverk grimmilegri , sættir ótryggari eða alls engar .
Sáttagerðir á Alþingi skipta æ minna máli ; í staðinn eru kallaðir til tignari milligöngumenn uns engir duga til að setja niður deilur nema helst erkibiskup og Noregskonungur .
Gömul og viðurkennd tengsl fólks og almenn siðferðileg gildi leysast upp .
79 Það var ekki nýtt hjá Tranter að líta svo á að Sturlunga segði þessa sögu ; menn höfðu bara gert ráð fyrir að hún gerði það vegna þess að samfélagið hefði verið að leysast upp , sagan væri einföld speglun samfélagsins .
Jón Jóhannesson lýsti því hvernig « stjórnskipunin gekk smám saman úr skorðum »
á 12. og 13. öld : einstakir höfðingjar söfnuðu fjölda goðorða ; mannaforráðum voru sett staðarleg takmörk , í trássi við lög ; röskun varð á þingaskipun .
Þessa lýsingu reisti Jón auðvitað einkum á vitnisburði samtíðarsagna .
80 Nýjung Tranters var að líta svo á að safnandi Sturlungu hefði af ásettu ráði skrifað sögu þessarar þróunar , án þess þó að Tranter neitaði því að hún hefði átt sér stað .
Kenning Tranters er vissulega umdeilanleg .
Sturlunga er svo gríðarlega efnismikil að nokkur hætta hlýtur að vera á að tilviljunin færi manni upp í hendur það sem þarf til að sanna kenningu .
En óneitanlega er hugmynd hans skemmtileg , og kannski er hún hárrétt .
2.8.4 Arons saga Hjörleifssonar Ef við stillum okkur um að flokka Hákonar sögu Hákonarsonar sem veraldlega íslenska samtíðarsögu ( 2.9.1 ) er aðeins ein saga sem hefur ekki að neinu leyti lent inni í meginhandritum Sturlunga sögu en hentugast er þó að flokka þar .
Það er Arons saga Hjörleifssonar , enda hefur hún verið gefin út með Sturlungu .
81 Aron Hjörleifsson var sérkennileg persóna , bóndasonur af Snæfellsnesi , líklega fæddur laust fyrir 1200 .
Hann gerðist tryggur fylgdarmaður Guðmundar biskups Arasonar og var í útlegð sem skógarmaður vegna vígaferla í liði biskups .
Síðar komst hann í skip til Noregs , gerðist hirðmaður Hákonar konungs Hákonarsonar , þjónaði honum næstum þrjá áratugi og lést í Noregi 1255 .
Aron var þekktur kappi og minnir á hetjur Íslendingasagna meira en Sturlungaaldar .
Frá Aroni er talsvert sagt í Íslendinga sögu Sturlu Þórðarsonar .
Í aðalatriðum ber þeim frásögnum saman við Arons sögu , en í mörgum smáatriðum ber þeim á milli .
Af því ályktaði Björn M. Ólsen að sögurnar væru hvor annarri óháðar og Arons saga yngri , skrifuð á fyrri hluta 14. aldar .
Björn taldi muninn á frásögnum Íslendinga sögu og Arons sögu af Aroni sýna vel hvernig íslenskar fornsögur hefðu afbakast í munnmælum og orðið ýkjukenndari eftir því sem þær gengu lengur á milli manna .
82 Þannig notaði hann Arons sögu til að herja á samtímamenn sína af sagnfestuskóla , sjálfsagt einkum Finn Jónsson ( sbr. 2.6.3 ) .
Jón Jóhannesson fellst í aðalatriðum á skoðun Björns um þetta efni , telur söguna þó ívið yngri , frá því um miðja 14. öld .
Yngri getur hún ekki verið ef rétt er að stuðst sé við hana í Guðmundar sögu A ( 2.7.2 ) .
En elsta handrit Arons sögu er ekki eldra en frá því um 1400 .
Jón Jóhannesson er ekki sannfærður um að sagan sé alveg óháð Íslendinga sögu ; hún geti vel hafa orðið fyrir áhrifum af henni þó að höfundur Arons sögu hafi ekki haft Íslendinga sögu eða Sturlungu í höndunum þegar hann skrifaði sögu sína .
83 2.8.5 Heimildargildi samtíðarsagna Hér á undan hefur komið fram að svokallaðar samtíðarsögur voru hreint ekki allar skrifaðar samtímis atburðum í bókstaflegum skilningi .
Ef fylgt er tímasetningu Jóns Jóhannessonar á sögunum er mest bil á milli atburðatíma og ritunartíma Þorgils sögu og Hafliða og Arons sögu Hjörleifssonar , rúmlega öld í fyrra tilvikinu og um það bil öld í því síðara ( því Geirmundar þátt eða upphaf Haukdæla þáttar flokkum við ekki sem samtíðarsögur þótt þeir séu í Sturlungu ) .
Minnsta bilið getur verið aðeins örfá ár , enda eru nokkur merki þess í sögum Sturlungu að stuðst sé við bréf og önnur samtímaleg skjöl .
Í Formála Sturlungu segir að Sturla Þórðarson hafi haft « sumt eftir bréfum þeim , er þeir rituðu , er þeim váru samtíða , er sögurnar eru frá . »
84 Í frásögn Íslendinga sögu af Örlygsstaðabardaga 1238 eru taldir upp í einni romsu allir sem féllu , 56 talsins .
85 Augljóst virðist að þar sé tekin upp skrá um mannfall .
Í Þórðar sögu kakala er vitnað orðrétt í bréf sem Brandur Kolbeinsson , höfðingi Skagfirðinga , sendi bandamanni sínum , Gissuri Þorvaldssyni , árið 1246 .
86 Í sömu sögu er frásögn af því þegar Þórður kakali og Gissur kærðu mál sín fyrir Noregskonungi síðar sama ár .
< ... > Ekki var skriflegur málflutningur þó orðinn regla á þessum tíma því að konungur spurði Gissur hverju hann hefði að svara , og hann ansaði : < ... > 87 Jón Jóhannesson giskaði á að rolla Þórðar hefði verið meðal heimilda sagna í Sturlungu .
88 En megnið af sagnaefni Sturlungusafnsins er þó örugglega ekki ritfest fyrr en í sögunum sem mynda safnið .
Það er reist á frásögn sjónarvotta , heyrnarvotta eftir sjónarvottum , heyrnarvotta eftir heyrnarvottum .
Varla er hægt að treysta gersamlega á neitt sem þar stendur nema það sé stutt öðrum óháðum heimildum .
Sögur Sturlungu hafa á sér traustleikablæ sem getur blekkt fræðimenn til að taka þær sem nákvæmar skýrslur um það sem gerðist .
Þær eru víða hárnákvæmar um einstök atriði , smámunasamar , sagðar í réttri tímaröð sem auðvelt er að rekja , þótt ártöl séu sárasjaldan notuð ( sbr. 3.6.3 ) .
Lítið hefur verið um fræðilega umræðu um þetta síðustu áratugi ; þó má minna á það sem er rakið hér á undan ( 2.8.3 ) , hvernig Stephen Tranter dró fram sjálfstætt framlag safnanda Sturlungu .
Þá hefur Úlfar Bragason skrifað greinar um þetta efni .
Hann hefur bent á að Þorgils saga skarða beiti sömu frásagnarmynstrum og bókmenntafræðingar hafa fundið í Íslendingasögum og Íslendingaþáttum .
Þar sé að finna eitt ferðamynstur og þrjú ófriðarmynstur .
Það sé því ekki rétt , sem hafi oft verið gengið út frá í rannsóknum á fornsögum , að Sturlunga sé staðreyndir en Íslendingasögur skáldskapur .
89 Nú er ég engan veginn sannfærður um að frásagnarmynstur séu öllu algengari í skáldskap en í veruleika .
Ef menn fara í veruleikanum utan til að leita sér frama þá tekur sú ferð óhjákvæmilega á sig ferðamynstur : utanför , prófraun og oftast heimkomu .
Ef menn eiga í ófriði er nánast óhjákvæmilega hægt að sjá hann og segja frá honum í ófriðarmynstri : segja deili á aðilum , síðan deiluefni , aðgerðum aðila , höfuðátökum og loks hefnd og / eða sætt .
90 Engu að síður er grein Úlfars þörf hugvekja um að hafa jafnan í minni þann möguleika að Sturlunguhöfundar hafi látið skáldskapinn taka völdin .
Annars staðar bendir Úlfar á það sem hér skiptir líka máli að frásagnarmynstur eða frásagnarlögmál spilla ekki endilega heimildargildi því að þau eru sprottin af áhugamálum fólks í heimi sagnanna og bera því vitni um hver þau voru .
91 Hversu traust eða ótraust sem Sturlunga kann að vera er hún gífurlega auðug og heillandi sem heimild .
Ólíkt biskupasögum ( 2.7.3 ) er hún ekki stofnunarheimild , framleidd af aðila sem hafði einokun á skoðunum og túlkunum .
Sumar sögurnar eru að vísu ævisögur og fylgja þeirri reglu að standa með söguhetju sinni .
Aðrar , og einkum Íslendinga saga , hafa einkennilega óræða afstöðu til manna og málefna .
En ekki síst eru sögur Sturlungu dýrmætar sem heimildir um það marga og smáa sem sögumenn hafa engan sérstakan áhuga á , allt það sem rennur úr penna þeirra til skýringar á aðstæðum í kringum meginviðburði .
Svo að aðeins eitt dæmi sé nefnt segir frá því í Sturlu sögu að Einar Þorgilsson , goðorðsmaður á Staðarhóli í Saurbæ , og Einar Ingibjargarson , stjúpsonur Sturlu í Hvammi , deildu um afnot af Króksfjarðareyjum til sauðfjárbeitar .
Deilan kemur auðvitað við sögu sem liður í átökum Sturlu og Einars Þorgilssonar , meginefni sögunnar , en fyrir tilviljun segir þar um Einar Þorgilsson : 92 < ... > En þetta er fágætt dæmi um að prestur , nafnsins vegna líklega af engilsaxneskum uppruna , hafði ekki hærri stöðu en hver annar vinnumaður á bæ höfðingja á 12. öld .
Þannig verður fjármaðurinn Ljúfini allmikilvæg persóna í sögunni af þróun íslensku kirkjunnar á miðöldum .
93 Eins og áður er drepið á ( 2.6.8 ) held ég að elstu sögurnar í Sturlungu hafi verið vanmetnar sem heimildir , ekki síst í sögu stjórnmála og pólitískrar menningar .
Sögur eins og Sturlu saga og Guðmundar saga dýra segja frá erjum , hefndum og sættum goðorðsmanna og fylgismanna þeirra í sveitum áður en héraðshöfðingjaveldi 13. aldar komst þar á .
Góð ástæða er til að ætla að í þessum sögum sé raunsærri lýsing á íslensku stjórnkerfi eins og það var jafnvel frá upphafi byggðar heldur en í Íslendingasögum þar sem ljómi fjarlægrar fortíðar er farinn að gera menn sterkari , djarfari , stoltari , auðugri en þeir voru í raun og veru .
94 Um stórhöfðingjaveldið sem spratt upp í kringum aldamótin 1200 , átök höfðingja , tengsl þeirra við Noregskonung og landvinninga konungs á Íslandi , eru síðari sögur Sturlungu síðan ómetanlegar heimildir .
Vel er hægt að nota þær án þess að treysta gersamlega á þær .
Þá verða fræðimenn bara að setja einn allsherjarfyrirvara um allt sem þeir hafa eftir heimildunum ; það þarf ekki að vera svo afleitur kostur .
2.8.6 Útgáfur Einu strangfræðilegu , stafréttu útgáfuna af Sturlungu gerði danski fræðimaðurinn Kristian Kålund á árunum 1906-11 .
Þar er farið nákvæmlega eftir handritunum , Króksfjarðarbók fylgt svo langt sem hún nær og fyllt upp eftir Reykjarfjarðarbók og eftirritum hennar þar sem hún er glötuð sjálf .
Textinn er prentaður í þeirri röð sem hann stendur í handritunum og ekki skipt upp í aðgreindar sögur .
95 Þetta er elsta útgáfan sem miðaldafræðingar þurfa endilega að þekkja .
Hér í bók er hins vegar notuð útgáfa sem Jón Jóhannesson , Magnús Finnbogason og Kristján Eldjárn sáu um og kom út í tveimur bindum árið 1946 með samræmdri stafsetningu fornri .
Í þessari útgáfu er Sturlungu skipt upp í einstakar sögur á þann hátt sem Jón Jóhannesson úrskurðaði 96 og hefur varla eða ekki verið véfengt síðan .
Þessi útgáfa er á margan hátt meistaraverk .
Inngangur Jóns Jóhannessonar , sem stendur fremst í síðara bindinu , er skýr og fullnægjandi miðað við lengd , eins og allt sem hann skrifaði .
Góðar textaskýringar og ættarskrár fylgja , ár- og dagsetningar eru prentaðar á spássíum , þannig að auðvelt er að átta sig á hvar maður er staddur í tíma í sögunni .
Síðan var Sturlunga gefin út af forlaginu Svart á hvítu árið 1988 , með íslenskri nútímastafsetningu .
Sjálfur textinn er í tveimur bindum en inngangur , skýringar , kort og töflur , ásamt nokkrum öðrum fornum sögum sem fljóta með , eru í þriðja bindinu .
Hér er textinn aftur prentaður í þeirri röð sem hann stendur í handritum , en hlaupatitlar efst á blaðsíðum sýna lesendum í hvaða sögu þeir eru staddir samkvæmt greiningu Jóns Jóhannessonar .
Þetta er vafalaust afar gagnleg útgáfa fyrir þá sem venja sig á að nota hana , en við fyrstu kynni er skýringarefnið ekki laust við að vera yfirþyrmandi .
97 Sturlunga saga hefur komið út á dönsku í þýðingu Kristians Kålund .
98 Þýsk þýðing er til , verulega stytt og að sögn nokkuð frjálslega þýdd .
99 Ensk þýðing er líka til en hefði mátt vera betri .
100 Loks hefur Sturlunga nýlega komið út á frönsku .
101 2.9 Sögur sem gerast í útlöndum Þegar sögur eru notaðar sem heimildir um Íslandssögu er það auðvitað gert í trausti þess að þær lýsi íslenskum veruleika , atburðum sem hafa gerst á Íslandi eða snerta Íslendinga , samfélagsgerð sem hafi verið á Íslandi , hugsunum sem Íslendingar hafi hugsað .
Þess vegna eru sögur sem gerast meðal Íslendinga nærtækustu heimildirnar um flest atriði Íslandssögu .
En sögur geta snert Íslendinga þótt þær eigi sögusvið utan landsteinanna , og sögur sem voru samdar af Íslendingum eða færðar af þeim í íslenskan búning fela óhjákvæmilega í sér einhvern vott af íslenskum veruleika .
Því verður ekki komist hjá því að gera grein fyrir slíkum sögum hér , þótt að vísu sé farið nokkru stjúpmóðurlegar með þær en sögur sem gerast á Íslandi .
Hér eru til dæmis ekki eltar ólar við útgáfur sagnanna á öðrum málum en norrænu .
En nærri má geta að rit eins og Heimskringla hafa verið þýdd á aðrar tungur , og sumar sögurnar eiga frumtexta á öðrum málum , sem ekki er hirt um heldur .
Áður en kemur að því að ræða heimildargildi þessara sagna er rétt að gera svolitla grein fyrir hverjar þær eru .
2.9.1 Konungasögur Meginhluti þeirra íslensku sagna sem eru flokkaðar sem konungasögur fjalla um norska konunga og spanna röð þeirra frá tímum smákonungsins Hálfdanar svarta Guðröðarsonar sem er sagður hafa verið uppi á 9. öld , föður Haralds hárfagra , til Magnúsar konungs Hákonarsonar lagabætis sem lést árið 1280 .
Einkum fjalla margar þeirra um tímann fram á stjórnarár Magnúss konungs Erlingssonar sem ríkti 1161-84 .
Um þessa menn hefur hver höfundurinn skrifað upp eftir öðrum , fellt burt en einkum aukið við .
Gífurlega umfangsmikil fræði eru því til um rittengsl á milli sagnanna , en ástæðulaust er að rekja þau hér .
1 Elstu sögurnar í þessum mikla sagnabálki eru glataðar .
En um það eru heimildir sem ekki er ástæða til að véfengja að samtímamennirnir Sæmundur fróði Sigfússon ( d. 1133 ) og Ari fróði Þorgilsson ( d. 1148 ) hafi báðir skrifað einhvern fróðleik um Noregskonunga .
2 Þá verður að nefna söguna Hryggjarstykki eftir Eirík nokkurn Oddsson , sem annars er óþekktur .
Vitað 207 er að sú saga fjallaði um Sigurð sem var kallaður slembir eða slembidjákn og gerði kröfu til konungdóms í Noregi á árunum 1136-39 .
3 Í nýjustu rannsókn á efninu er komist að þeirri niðurstöðu að sagan hafi aðeins náð yfir konungsferil hans , 1136-39 .
Í Heimskringlu segir að höfundurinn hafi verið < ... > Sagan hlýtur því að vera skrifuð á 12. öld .
4 Elstu varðveittu sögurnar af Noregskonungum eru tvær sögur á latínu , vafalaust skrifaðar í Noregi á síðari hluta 12. aldar .
Önnur heitir Historia de antiquitate regum Norwagiensium eftir mann sem er nefndur Theodricus eða Theodoricus í handriti , og er gert ráð fyrir að það sé latínugerð af nafninu Þórir eða kannski Þjóðrekr .
Hin heitir Historia Norwegiae og er eftir óþekktan höfund .
Báðar eru þessar sögur yfirlitsrit , bók Theodricusar nær frá Haraldi konungi hárfagra til 1130 .
Historia Norwegiae hefst aftur í konungaætt Ynglinga í Svíþjóð , sem voru taldir forfeður norsku konungsættarinnar , og nær til 1015 .
5 Sögurnar voru báðar gefnar út í bók árið 1880 , 6 en ef einhver á erfitt með að lesa latínutextann má benda á útgáfu á Historia Norwegiæ þar sem frumtexti og ensk þýðing eru prentuð hlið við hlið , 7 einnig á enska þýðingu af sögu Theodricusar .
8 Norskt er sömuleiðis talið rit á norrænu frá svipuðum tíma , Ágrip af Noregskonunga sögum , yfirlit sem vantar á bæði upphaf og endi en byrjar nú inni í sögu Haralds hárfagra og rekur , á rúmum 50 blaðsíðum í Íslenskum fornritum , sögu Noregskonunga fram á daga Haraldssona , Sigurðar , Eysteins og Inga , um miðja 12. öld .
9 Um svipað leyti var ort til heiðurs höfðingjanum Jóni Loftssyni í Odda ( d.
1197 ) kvæðið Nóregs kónga tal , 83 erindi undir fornyrðislagi .
10 Það er ekki mikil heimild að öðru leyti en því að þar er annar af tveimur stöðum þar sem sagt er frá konungasagnaritun Sæmundar fróða .
Í 40. erindi segir þetta : < ... > Enn gerðist það um líkt leyti að tekið var að skrifa ævisögur einstakra konunga , um trúboðskonungana og nafnana Ólaf Tryggvason og Ólaf helga Haraldsson , og um uppreisnarkonunginn sem braust til valda á níunda tug 12 . aldar , Sverri Sigurðsson .
Ólafur helgi hafði fallið árið 1030 , og fljótlega eftir það virðist byrja að fara orð af því að hann geri kraftaverk .
Um það eru vitnisburðir í kvæðum skálda .
Ekki fer því hjá að skrifaðar hafi verið sögur af honum strax á 12. öld , enda eru varðveitt brot úr sögum sem eru eldri en elsta varðveitta sagan , svonefnd Helgisaga Ólafs konungs Haraldssonar , sem er til í norsku handriti frá fyrri hluta 13. aldar .
11 Þá eru í Flateyjarbók , samsteypuhandriti frá lokum 14. aldar , nokkrir kaflar sem eru sagðir vera úr Ólafssögu helga eftir Styrmi fróða Kárason , og mun þar vera sá maður sem hin glataða Styrmisbók Landnámu er kennd við ( 2.5.2 ) .
12 Um Ólaf konung Tryggvason virðast tveir Þingeyramunkar hafa skrifað ævisögur á latínu undir eða um lok 12. aldar .
Annar höfundanna var Gunnlaugur Leifsson , sem einnig skrifaði sögu Jóns biskups helga ( 2.7.2 ) , og er bók hans glötuð að mestu .
Hinn hét Oddur Snorrason , og er bók hans til þýdd á norrænu og er elsta ritheimildin um margt í sögu konungs .
13 Þriðji Þingeyramunkurinn sem kemur við þessa sögu er Karl Jónsson ábóti , og um hann segir að hann hafi skrifað fyrstu viðtalsbók Íslendings .
Í prologus Sverris sögu segir : 14 < ... > Fræðimenn hafa leitað af mikilli natni að vísbendingum um hve mikið af sögunni Karl ábóti reisti á frásögn Sverris , hve langt Karl komst með söguna og hvar og hvenær henni var lokið .
15 Jafnframt sagnaritun um einstaka konunga var haldið áfram yfirlitssöguritun með þá í sögumiðju .
Frá fyrri hluta 13. aldar , frá því í kringum 1220 segja menn gjarnan , eru taldar tvær yfirlitsbækur sem báðar hafa hlotið nöfn sín af útliti handrita þar sem þær voru , eða eru , varðveittar .
Önnur er kölluð Morkinskinna , og áður en upphaf hennar og endir morknuðu af hefur hún líklega sagt sögu Noregskonunga , kannski frá falli Ólafs konungs Haraldssonar 1030 , eða lengra til baka , fram til 1177 , þegar Sverrir Sigurðsson hóf baráttu sína fyrir konungdómi .
Allar líkur benda til að hún sé eftir Íslending ; hún er varðveitt í íslensku handriti , og þar er áberandi áhugi á öllu íslensku .
Drjúgur hluti af svokölluðum Íslendingaþáttum , sem eru venjulega gefnir út með Íslendingasögum og jafnvel taldir til þeirra , eru varðveittir sem kaflar í Morkinskinnu .
16 Hin handritsnefnda bókin er kölluð Fagurskinna eftir handriti sem þó brann í Kaupmannahöfn árið 1728 .
Sagan byrjar á Hálfdani svarta , föður Haralds hárfagra , og nær til Magnúss Erlingssonar , fram til atburða ársins 1177 .
Handrit bókarinnar er norskt og ekkert sérstakt bendir til annars en að hún sé skráð í Noregi af heimamanni .
17 Útgefandi sögunnar í Íslenskum fornritum , Bjarni Einarsson , segir að það hafi verið « merkileg undantekning á þrettándu öld » ef höfundur sögunnar hafi verið norskur og gefur þannig í skyn að hann hafi líklega verið íslenskur .
18 Þótt það megi kallast rétt fer það hættulega nærri hringsönnun ef ályktað er að höfundur verks hljóti að vera íslenskur af því að allir aðrir höfundar hliðstæðra verka voru það .
Ef sú niðurstaða er tekin gild og sett í stöðu staðreyndar verður hún að enn frekari röksemd fyrir íslenskum höfundskap enn annarra verka : það sem átti að sanna verður að rökum fyrir sönnuninni .
Þá kemur að Heimskringlu , sem hefur lengi talist hápunktur konungasagnaritunar .
Hún spannar tímann frá Ynglingum í Svíþjóð , um Hálfdan svarta til Noregskonunga og nær fram til Sverris sögu , 1177 .
Í Íslenskum fornritum er hún gefin út í þremur bindum , og textinn þekur um 1.200 blaðsíður , að vísu mikið ódrýgðar af neðanmálsgreinum .
19 Lengi var það ein af þekktustu staðreyndum íslenskrar bókmenntasögu að Snorri Sturluson væri höfundur Heimskringlu , en um það hafa nýlega komið fram áleitnar efasemdir .
20 Á hinn bóginn hefur nýlega verið gefin út heil bók sem byggist gersamlega á því að Snorri sé höfundur Egils sögu sem er aftur ályktað að miklu leyti af svip hennar með Heimskringlu ( sbr. 2.6.5 ) .
21 En ályktanir fræðimanna um aldur Heimskringlu og tengsl hennar við aðrar konungasögur hafa lengst af byggst mjög á því að Snorri væri höfundur hennar , og jafnvel frá hvaða tíma á æviferli sínum hann hefði samið hana , ekki fyrr en eftir 1220 .
Þessi hugtök eru nánast sama eðlis og mana .
Codrington lýsti því hvernig Melanesar uppgötvuðu hvort hlutur væri hlaðinn mana .
Sæi maður stein sem virtist eitthvað óvenjulegur að lit eða formi tók hann steininn , skoðaði hann vandlega og teldi hann að ekki væri um venjulegan stein að ræða þá hlyti þetta að vera steinn sem hefði fólgið í sér mana .
Maðurinn fór því með steininn að rótum aldintrés .
Bæri tréð góðan ávöxt var ekki um að villast að í steininum var mana , en brygðist uppskeran sannaði það að steinninn var bara venjulegt grjót og þá varð að finna nýjan stein .
Yfirleitt var ekki reynt að rækta garð nema þar væri grafinn steinn sem talinn var gæddur mana ( Codrington , 1891:163 ) .
trúarbragðafræðingar eru ekki á einu máli um hvort tengja megi mana frumstæðum hugmyndum um upphaf trúarbragða .
telja sumir að ekki sé hægt að einangra mana sem ópersónulegan mátt eða megin heldur sé það virkt og frummerking þess sé að geta , kunna .
Aðrir halda fast við það að mana og orenda sé algerlega ópersónulegt og vélrænt , og því sé ekki hægt að jafna við töframátt .
töfrar eru ætíð tengdir athöfn .
Mana verður notað til töfra ef menn kunna með það að fara en það tengist ekki töfrum sjálfkrafa .
Krafthleðsla hluta , máttur eða megin sem fylgir mönnum eða fyrirbærum leiðir hugann að hinum guðlega mætti , en þess ber að gæta að mana virðist vera án tengsla við siðræn lögmál .
Hinn guðlegi máttur eða vilji guðs eða guða er siðrænn í eðli sínu og verkar sjálfkrafa ef menn fara rétt með helgisiði eða jafnvel ef þeir trúa ákveðnum hlutum .
tilbeiðsla og lotning virðist ætíð vera tengd guðdómum , en ekki verður séð að nokkuð slíkt sé í sambandi við mana .
Guðlegir hlutir eru vissulega varasamir , jafnvel hættulegir þeim sem ekki kunna með að fara .
Það má því segja að mana sé í guðdómnum þar eð höfuðeinkenni átrúnaðar er trú á yfirnáttúrlega veröld og máttarvöld en mana er aðeins eitt af því sem einkennir guðdóma , og þá er ekki hægt að halda því fram að mana sé upphaf átrúnaðar heldur miklu fremur að það sé utan átrúnaðar , fremur merki um óreglu en þá reglu sem leitast er við að finna í trúarhugmyndum .
Máttarvöld eru talin ráða örlögum manna og samfélagsins alls og fara þá eftir vissum reglum , forákvörðunum , eða þau bregðast við athöfnum manna , taka við fórnum , bænum , tilbeiðslu , og á þann hátt geta menn haft samband við máttarvöldin og hagað lífi sínu í samræmi við þá þekkingu sem þeir hafa á þessum öflum .
Mana er hins vegar viljalaust og virkar blint .
Aðeins fáum tekst að notfæra sér það í einhverjum tilgangi , góðum eða illum .
Því er vafasamt hvort hægt er að tengja það frumrænum trúarlegum hugmyndum um máttarvöldin .
Þó verður að hafa í huga að svo víða koma fyrir hugmyndir um mátt eða megin alls konar fyrirbæra , dýra , manna , hugsana og athafna , að ætla verður að þær séu hluti af frumstæðum trúarhugmyndum þótt þær séu ekki upphaf trúar .
Bannhelgi , tabú Náskyld hugmyndum um mana er bannhelgin , tabú .
tabú er eins og áður segir melanesískt orð og merkir hið bannaða .
Steiner fjallar ítarlega um orðið og merkingu þess ( Steiner , 1967:32 o. á. ) .
Bannhelgin fjallar um það sem ekki má gera , ekki má snerta né nefna .
Meðal allra þjóða þekkist bannhelgi þó að áhrif hennar og máttur sé mismunandi .
Í þjóðtrú og þjóðsögum eru fjölmörg dæmi um hana og í daglegu lífi þekkja flestir einhver dæmi um hana .
Þegar brotið er gegn bannhelgi eru afleiðingarnar refsing í formi einhverra vandræða , slysa , sjúkdóma eða jafnvel dauða .
Brot gegn bannhelgi bitnar ekki aðeins á þeim sem viljandi eða óviljandi brjóta gegn henni .
Aðrir geta liðið fyrir brot annarra , og jafnvel getur allt samfélagið verið í hættu ef einhver þegna þess fylgir ekki þeim reglum sem kveða á um hvað sé leyfilegt og hvað bannað .
Samfélög hafa mörg ráð til þess að hindra að brot á bannhelgi komi niður á samfélaginu í heild .
Stundum er gripið til þess ráðs að reka hinn brotlega burt eða hreinlega að taka hann af lífi , eða þá að bæta fyrir brotið með einhverri samfélagslegri athöfn þar sem reynt er að eyða hinum illu áhrifum sem stafa af því .
Þegar brotið beinist gegn máttarvöldunum , til dæmis ef um er að ræða guðlast eða guðum er sýnd óvirðing , er talið að hin yfirnáttúrulega refsing bitni ekki aðeins á þeim sem brýtur af sér heldur á samfélaginu öllu .
Þar af leiðandi er guðlast hættulegt fyrir heildina fremur en að guðinn sé ekki jafnmáttugur og heilagur þótt einhver snúist gegn honum .
Bannhelgin getur orðið mjög óþægileg ef hún gengur út í öfgar og veldur því að samfélagið er í spennitreyju vegna endalausra reglna um alla háttsemi .
Sums staðar var málum svo komið að ekkert nema alger umbylting á reglum eða algert afnám þeirra gat bjargað samfélaginu frá stöðnun sem fyrr eða síðar mundi leiða til hnignunar .
Þegar sæfarinn mikli , landkönnuðurinn james Cook , hafði kortlagt mestallt Kyrrahaf kom hann loks til Hawaiieyja árið 1789 .
Þar var honum fagnað með viðhöfn enda töldu eyjaskeggjar að þar væri kominn guðinn Pongo sem í fyrndinni hafði búið á Hawaii .
Einn góðan veðurdag hélt hann á báti sínum til hafs og hvarf þjóð sinni .
Áður en hann fór sagðist hann mundu koma aftur á vængjuðu fleyi .
Þegar svo Cook kom siglandi þöndum seglum efaðist enginn íbúanna um að þar væri Pongo kominn og Cook var hylltur sem guð .
Honum voru færðar fórnir og boðið að setjast milli tveggja guðamynda og blómsveigar lagðir um háls honum og einnig utan um stytturnar .
En þá varð Cook alvarlega á í messunni .
Hann skipaði mönnum sínum að rífa girðinguna sem var kringum musterið og hafa í eldinn .
Þetta olli miklu uppnámi enda var það vanhelgun á dvalarstað guðanna .
Suma fór að gruna að ekki mundi allt með felldu og einn viðstaddra ákvað að prófa hvort Cook væri guð eða bara dauðlegur maður .
Hann sló Cook með barefli og þegar hann æpti af sársauka var ljóst hvers kyns var .
Enginn guð hefði kveinkað sér undan höggi .
Maðurinn sló aftur og Cook hné dauður niður ( Ehnmark , 1955:19 o. á. ) .
Maðurinn , sem sló , var einfaldlega að rannsaka hvort Cook væri guð , og hann valdi vissulega hættulega aðferð .
Hvort sem Cook var maður eða guð hafði hann brotið ströngustu reglur bannhelginnar .
Hann hafði svívirt hið heilaga og þannig ógnað trú og öryggi íbúanna .
Og það sem meira var , hér hafði guð brotið þær reglur sem hann hafði sjálfur sett .
Það eitt hlaut að vekja grunsemdir vegna þess að guðirnir eru háðir lögmálum eins og aðrir og þeir eiga ekki að geta brotið eigin reglur .
Hvað sem því leið þá hafði gerst svo alvarlegur atburður að nauðsynlegt var að ganga úr skugga um hvort allt væri með felldu .
Það fylgir sögunni að ekki mörgum árum síðar ákvað konungurinn á Hawaii að nema öll hin fornu boð og bönn úr gildi og byrja upp á nýtt að skipuleggja samfélagið og samskipti fólksins .
Hvort þar hefur ráðið einhverju hvernig fór fyrir Cook er ekki vitað .
Það er algengt að bannhelgin verði þrúgandi og til mikillar mæðu í litlu samfélagi .
Meðal Maori á Nýja-Sjálandi máttu höfðingjar ekki snerta matinn sem þeir neyttu og því varð að mata þá .
Stórhættulegt var að snerta þá sjálfa eða gripi sem þeir höfðu sjálfir snert .
Höfðingjar höfðu víða vald til þess að leggja bannhelgi á staði , matartegundir , hluti og fólk að eigin vild .
Bannhelgin var með öðrum orðum hluti af valdi einstakra manna , og eftir því sem mana þeirra var öflugra áttu þeir auðveldara með að lýsa yfir bannhelgi á næstum hverju því sem þeim sýndist .
tabú var ekki neitt einfalt fyrirbæri fremur en mana og þó að það tengdist í mörgum tilvikum hinu heilaga var það samt ekki eins algilt og það .
Dæmi um bannhelgi af ýmsu tagi er í fornritum Íslendinga .
Nægir þar að minna á Freyfaxa Hrafnkels goða og þá helgi sem á honum hvíldi , og þingstað Helgfellinga á Þórsnesi þar sem staðurinn sjálfur var heilagur ( Hrafnkelssaga , Eyrbyggja ) .
Samfélagið grípur oft inn í þegar bannhelgi er rofin enda stafar öllum hætta af brotum gegn henni .
Sama máli gegnir þar þegar samfélagið losar sig við brotamenn , hvort heldur er með því að taka þá af lífi eða reka þá burt úr samfélaginu , þá er verið að forða frá þeirri ógn sem samfélaginu öllu stafar af afbrotum þegna þess .
Í Gamla testamentinu er fjöldi ákvæða um mataræði , hátterni , helgisiði og samskipti manna sem tengjast bannhelgi og einnig meðal frumstæðra veiðiþjóða eru alls konar boð og bönn tengd veiðunum og umgengninni við veiðidýrin .
Um það hefur Mary Douglas fjallað ítarlega í sambandi við reglukerfi gyðinga ( Douglas , 2000 ) .
Inúítar eru meðal þeirra þjóða sem höfðu hvað fyrirferðarmest kerfi bannhelgi .
En væri eitthvað það gert sem braut gegn bönnum var ætíð til þekkt aðferð til þess að bæta fyrir brotið , eða réttara sagt að koma í veg fyrir illar afleiðingar verksins .
Hreinsunarathafnir og afplánun voru tengdar bannhelgi .
Enda þótt meginreglan væri sú að afleiðingar brots kæmu sjálfkrafa niður á þeim sem braut af sér þá voru ráð til að koma í veg fyrir að illa færi .
Ínúítar höfðu margar reglur um mataræði .
Það mátti til dæmis ekki sjóða selkjöt og hreindýrakjöt sama daginn , og ekki einu sinni láta kjöt af landdýrum og sjávardýrum liggja saman .
Sums staðar var ekki leyft að sjóða hreindýrakjöt og selkjöt í sama potti þótt ekki væri eldað á sama degi .
Þessar reglur minna á reglur strangtrúaðra gyðinga sem nota mismunandi mataráhöld eftir því hvað framreitt er .
Inúítar höfðu skýringar á þessum reglum á reiðum höndum .
Þeir sögðu að selurinn þyldi ekki lyktina af hreindýrum og þar af leiðandi varð að sjá til þess að hreinsa vandlega öll veiðarfæri sem notuð voru við hreindýraveiðar áður en farið var að veiða sel með þeim , ella mundi selurinn forðast að koma á hina venjulegu veiðistaði .
Þá var lagt blátt bann við að fara til veiða út á ísinn að haustinu fyrr en búið væri að sauma vetrarfötin úr hreindýraskinni .
Bannhelgi Ínúíta virðist öðru fremur hafa verið tengd árstíðum og á sumrin voru flest bönn numin úr gildi þegar mildast var að sumrinu og lífið auðvelt ( Haraldur Ólafsson , 1977 ) .
Bannhelgin tengist líka á vissan hátt töfrum þegar athöfnum er ætlað að koma í veg fyrir illar afleiðingar hátternis fólks .
Hún er einnig náskyld hugmyndum um hið heilaga , eins og skoski trúarbragðafræðingurinn Robertson-Smith sýndi fram á ritum sínum um trúarbrögð Semíta til forna ( Robertson-Smith , 1894 ) .
Það , sem er heilagt , er líka hættulegt ef ekki er rétt að farið .
Það skiptir miklu máli að vita hvernig bregðast skuli við þegar gálauslega hefur verið farið að hinu heilaga .
Ótti við guðlast er af sama toga .
Sé guðlast látið viðgangast er ekkert líklegra en að Guð eða guðir refsi samfélaginu öllu og ekki aðeins þeim sem að því stóðu .
Sálnahyggja Enski mannfræðingurinn E. B. tylor er í hópi þeirra sem fyrstir mótuðu mannfræðina sem vísindagrein .
Hann skilgreindi hugtakið menning , ( e. culture , sem hann sagði vera lykilhugtak í rannsóknum á manninum , atvinnuháttum hans , samfélagi hans og hugmyndum .
Í riti sínu Frumstæð menning , Primitive Culture , sem út kom árið 1871 setti hann fram tilgátu um upphaf trúarbragða .
Hann taldi að hugmynd um sálir lifandi vera væri einhver upprunalegasta hugmynd manna um eðli tilveru einstaklingsins og mætti rekja til hennar marga þætti í trúarbrögðum og heimsmynd .
Sálnahyggja var að hans mati kveikjan að mörgum trúarhugmyndum .
tylor var trúr þeirri þróunarhyggju sem efst var á baugi um hans daga og hann leit svo á að trúin á sálir væri frumstig trúar sem síðar hefði þróast af einu stigi á annað uns hástigi væri náð í kristnum dómi .
tylor skilgreindi sálnahyggjuna sem trú á að allar verur væru gæddar sál sem væri efnislítil eftirmynd verunnar .
Þessi eftirmynd er tengd líkamanum en úr langtum fíngerðara efni en hann .
Þekking á sálum byggðist að hans mati á reynslu .
Alls staðar væru til frásagnir af því að fólk teldi sig hafa séð svipi látinna og jafnvel svipi lifandi fólks , og í draumum kæmist fólk í nána snertingu við hina dauðu og hina lifandi .
Því væri líka víða trúað að sálin færi langa vegu í svefni , hitti alls konar fólk , lífs og liðið ( tylor , 1988 : 64 o .
á . ) .
Sálin er eitthvað sem sagt er að komi úr manninum .
Oft tengist hún andardrættinum .
Sá hluti mannsins , sem fer úr líkamanum þegar hann sefur , er oftast sá hluti persónunnar sem sér , heyrir og skynjar , með öðrum orðum vitund mannsins .
Eftir er líkaminn , tilfinningalítill og dofinn , án vits og vilja .
Þegar sálin kemur aftur úr draumheimum vaknar maðurinn og er þá á ný heill og óskiptur .
Sálnahugmyndirnar tengjast mörgum öðrum viðhorfum .
til dæmis eru hugmyndir um sjúkdóma , dauða , framhaldslíf og kenningar um endurholdgun auðvitað byggðar á þeirri trú að sálin geti losnað úr líkamanum og farið í annan líkama .
Sál og líkami eru þá talin vera aðskilin og samband þeirra losaralegt , nema hvað lífssálin , sú sem veitir líkamanum líf , hverfur stundum með öllu þegar hún yfirgefur líkamann , enda er hún forsenda þess að hann hrærist , finnur til og skynjar .
Þá er líklegt að forfeðradýrkun sé tengd henni og víða er því trúað að sálir framliðinna ættingja fari í börn sem í heiminn eru borin um svipað leyti og þeir látast .
Endurholdgunartrú er þó fyrst og fremst í sambandi við flakk sálna milli líkama og jafnvel geta sálir manna farið í dýr .
Vitranir , fjarskyggni , hamfarir og hugsanaflutningur eru allt fyrirbæri sem oft eru skýrð út frá sálnahyggjunni .
Deilt er um hvort sálnahyggjan geti verið upphaf trúarhugmynda .
Rökfræðilega er erfitt að ímynda sér hvernig trú á allsherjarguði og voldug máttarvöld hafi þróast úr slíkum hugmyndum .
Breski mannfræðingurinn Marett setti í riti sínu Threshold of Religion ( 1914 ) , fram þá kenningu að fremur en að tala um sálnahyggju , animism , væri nákvæmara og heppilegra að ætla að upphaflega hefði því verið trúað að allt væri lifandi og í öllu byggi máttur og vilji .
Nefndi Marett þetta animatism , lífhyggju .
Evans-Pritchard , hinn þekkti enski mannfræðingur , segir þó að ekki sé óhugsandi að trúarbrögð hafi sprottið úr sálnahyggju en það sé ekki auðvelt að sanna það ( Evans-Pritchard , 1965:29 ) .
Í íslenskri þjóðtrú og þjóðsögum eru mörg dæmi um sálnatrú og svipar þeim til algengra trúarhugmynda víða um heim .
Þó að ekki sé sannanlegt að sálnahyggja sé upphaf trúarbragða þá hefur kenning tylors haft mikil áhrif og vakið til umhugsunar um á hve svipaðan hátt fólk virðist hafa túlkað reynslu sína af draumum og svipum dauðra og lifandi .
Mikilvægi kenningarinnar er fyrst og fremst fólgið í því hve hún bregður mikilli birtu á svið sem fæstir höfðu áður veitt athygli , það er að segja hvernig fólk dregur ályktanir á rökréttan hátt af því sem það skynjar og reynir .
Reynsla er að mati tylors upphaf hugmynda sem síðar tengjast trú .
Maðurinn er skynsamur og hefur alltaf verið , að minnsta kosti í þeirri merkingu að hann dregur ályktanir , tengir hluti og fyrirbæri .
Manneskjan vill hafa reglu á hlutunum og þar af leiðandi leitar hún raka fyrir öllu því sem fyrir ber .
Shamanismi Shamanismi , sem kalla mætti seiðmennsku á íslensku , er útbreiddur um allt norðurhvel jarðar .
Einkum er hann útbreiddur meðal Inúíta og annarra veiðiþjóða í Asíu .
Indíánar í Ameríku , einkum Norður-Ameríku , eiga sér ríka hefð shamanisma og Samar á Norðurlöndum voru margir hverjir miklir seiðmenn .
Shamanismi miðar að því að ná valdi á eigin sál , þeirri sál sem getur farið úr líkamanum og komið í hann aftur .
Eðli þessarar sálar er notað í sérstökum tilgangi , til að ferðast til fjarlægra staða og komast að því hvað þar er um að vera , leita týndra gripa , komast að ástæðum fyrir sjúkdómum eða einhverjum hörmungum sem þjá menn og konur , eða forvitnast um hvað framtíðin ber í skauti sér .
til að komast í slíkt ástand eru margs konar aðferðir notaðar .
Stundum neytir shamaninn einhverra efna sem víkka vitundarsvið hans og gera honum fært að losa sálina úr líkamanum .
Um allt norðurhvel jarðar er algengasta aðferðin sú að slá trommu og hreyfa sig á sérstakan hátt uns shamaninn fellur í dá ( trance ) .
líkaminn er þá sem dauður væri , hjartslátturinn verður ógreinilegur og vart hægt að greina andardráttinn .
Meðan þetta ástand varir fer sálin út og suður að vilja shamansins .
Þegar hún snýr aftur og hann vaknar úr dáinu man hann öll ævintýri sem sálin lenti í .
tromman er sem sagt helsta hjálpartækið .
Hún er mjög einföld , þurrkað skinn er strengt á hringlaga eða sporöskjulaga trégrind og hún er slegin með trépinna eða litlum beinhamri .
Oftast er slegið í gjörðina en ekki á sjálft trommuskinnið .
Í Asíu og Evrópu er tromman annað og meira en hljóðfæri sem notað er til að ná fram hrynjandi og vissum hughrifum .
Hún er þar líka tákn alheimsins og sem slík er hún notuð til þess að spá um framtíðina og kanna vilja máttarvaldanna .
Á trommu Sama eru til dæmis teiknuð alls konar tákn og stundum er ýmislegt smálegt hengt á hana .
teikningar þessar og skraut eru tákn fyrir heiminn og þau öfl sem hjálpa shamaninum í starfi .
Sjálfur er shamaninn oft klæddur síðum kyrtli og hanga fjaðrir og margs konar skraut á öxlum og mjöðmum .
Búningurinn er eftirlíking af fuglshami , enda er shamaninn talinn vera fugl , sem flogið getur um loftin blá til fjarlægra staða , eða réttara sagt : það er sál hans sem er fugl og fer ofar mönnum og hinni föstu jörð .
Seiðmenn Inúíta kallast angakokk .
Þeir fara í flestu eins að og starfsbræður þeirra í Asíu og Evrópu .
Þeir festa stundum á sig fuglsgogg og fjaðrir til að minna á flug sálarinnar um geiminn .
Eins og áður segir er hlutverk shamana oftast tengt sálnahyggjunni .
Veikindi eru talin stafa af því að sál einhverra líffæra hefur brugðist skyldu sinni , eða þá að öflugur galdramaður hefur rænt henni .
Stundum er sagt að æðri máttarvöld hafi valdið sjúkdómi .
Í öllum tilvikum er það eitt af hlutverkum shamana að sækja sál hins sjúka og koma henni aftur á sinn rétta stað .
takist það öðlast hinn sjúki heilsuna aftur .
Shamanismi eða seiðmennska er vafalítið ævafornt fyrirbæri og þekkist í einhverjum myndum meðal flestra þjóða og þjóðflokka .
Samband shamanisma og töfra er augljóst en þó er munur bæði á aðferðum og tilgangi .
Á stöðum þar sem shamanismi beinist að því að leita að týndum hlutum eða lækna sjúka starfar shamaninn í þágu heildarinnar , samfélagsins , en þegar um er að ræða töfra er hann fyrst og fremst að hugsa um eigin hag .
Shamaninn er þjónn samfélagsins en töframaðurinn sinnir vissulega einstaklingum sem biðja hann að vinna fyrir sig , oftast gegn gjaldi , en er eigingjarn í starfi sínu .
Prestum svipar meir til seiðmanna en töframanna þó að aðferðir þeirra geti verið nátengdar töfrahyggju .
En mörkin milli shamanisma og töfra eru óglögg .
Að minnsta kosti er hugarheimurinn svipaður enda gert ráð fyrir að í heiminum ríki lögmál sem hægt er að ná tökum á .
Rökfræði sú sem er að baki töfrum gildir einnig um shamanisma .
Í Vatnsdæla sögu er merkileg lýsing á shamanisma Sama , lýsing sem í öllum atriðum kemur heim og saman við aðferðir shamana meðal Sama á síðari tímum .
( Vatnsdælasaga , Íslensk fornrit , VIII ) Verndarandar Meðal Indíána í Ameríku var ríkjandi hefð fyrir því að menn leituðu eftir verndaranda .
Þessi verndarandi fylgdi manninum síðan alla ævi og var nánast talið óhugsandi að karlmaður gæti ráðið við allt það sem fylgdi daglegu amstri nema hann ætti fulltingi í þeim yfirnáttúrlega mætti sem verndarandinn bjó yfir .
Hver og einn varð sjálfur að leita sér verndaranda .
til þess var einkum beitt þeirri aðferð að fasta á afviknum stað , stundum sérstökum fyrir þá sök að þar mátti fremur vænta anda en annars staðar .
Sá er leitaði andans varð að vera um kyrrt , helst alveg hreyfingarlaus og láta hvorki hita né kulda , hungur né þorsta buga sig fyrr en andinn birtist og gerði nokkurs konar sáttmála við leitandann .
Þetta kallaðist vision , sýn , og helgaðist af því að andinn birtist manninum og fékk honum í hendur tákn þess að hann hefði tekið hann að sér og mundi vera honum innan handar upp frá því .
leitin að verndarandanum var öðru fremur leit að þekkingu á þeim öflum sem ríkja í lífi manna og í heiminum öllum .
Ekki eru nein tákn sameiginleg öllum indíánum .
Þau geta verið margs konar en aðferðin við leitina að andanum er víðast hin sama .
Grunnmunstrið er sýnin sem er sameiginleg öllum ættbálkum indíána í Norður-Ameríku .
Sólardansinn er algengur meðal flestra ættbálka Indjána en þó er hann ekki eins fyrirferðarmikill í trúarlífi þeirra sem leitin að verndarandanum .
Aldraður Indjáni komst svo að orði , að allt sem Indjánar viti hafi þeir lært í sólardansinum ( Hultkrantz , 1955b , 67-69 ) .
Sólardansinn var um skeið öflugt tæki til þess að viðhalda og efla menningu indíána víða í Ameríku .
Hann hefur gengið í endurnýjun lífdaga á síðari árum og ungir indíánar iðka hann eða tilbrigði við hann á hátíðum sínum .
Sýnirnar hafa sem sagt mótað menningu indíána og sett þeim viðmið sem gilda um flest tilvik daglegs lífs auk þess að tengja einstaklingana hinu yfirnáttúrlega .
Sé ekki fylgt þeim reglum , sem settar eru af öndunum þegar þeir birtast fellur , refsing sjálfkrafa á þann sem ekki fer eftir þeim .
Sýnin er ekki bara myndir heldur líka hljóð , orð , hreyfingar , til dæmis getur líkami leitandans lyfst frá jörðu eða þá að einhver annarleg tilfinning grípur hann eða að andinn snerti hann ( lowie , 1952 , 12 ) .
Meðal indíána í Suður-Ameríku þekkjast líka sýnir , en á annan hátt en í norðurhluta álfunnar .
Í Suður-Ameríku eru það andarnir sem kalla á menn og veita þeim yfirþyrmandi reynslu ( lowie , 1952:172 ) .
Sýnin verður til þess að skapa helgisiði og snertir flesta fleti mannlegrar tilveru .
Með því er átt við að reglur um atferli manna og samskipti fólks tengjast þeim reglum sem menn læra í leit sinni að verndaröndunum .
Helgisiðir snúast um samskipti við æðri máttarvöld og þótt þeir séu ekki beinlínis tengdir daglegum athöfnum er óhjákvæmilegt að hversdagurinn mótist af trúnni á áhrif hinna yfirnáttúrlegu afla á líf og athafnir fólksins .
Fórnir Ein er sú trúarathöfn sem hefur valdið trúarbragðafræðingum hvað mestum heilabrotum .
Það er sá siður að færa fórnir guðum , öndum eða hverjum þeim máttarvöldum sem talið er að geti haft áhrif á líf og heill fólks .
Þess konar athafnir þekkjast um allan heim og vart verður fundinn sá hópur manna á hvaða menningarsvæði sem er , að þar séu ekki færðar fórnir í einhverri mynd .
Fórn getur verið allt frá því að nokkrir matarbitar eru lagðir á stein , ætlaðir öndum staðarins , upp í að tugir manna eru drepnir með viðhöfn til að blíðka kröfuharða guði ( P : son Nilson , 1913 , Vaillant , 1951 , Burkert , 1983 , Hultkrantz , 1955 ) .
Af hverju þessi undarlegi og oft óhugnanlegi siður ?
Hvaða hugmynd liggur að baki þessum óræðu athöfnum ?
Svörin eru mörg en engin að öllu fullnægjandi .
Fyrstu veigamiklu ritgerðirnar um fórnir meðal veiðimanna og frumstæðra þjóðflokka voru ritgerðir Hallowells ( 1926 ) og Meuli ( 1946 ) .
Rannsóknir þeirra sýndu að fórnir áttu sér ævaforna sögu og voru sennilega tengdar elstu trúarhugmyndum manna .
Þær voru óaðskiljanlegur hluti af lífi og menningu veiðimanna um heim allan .
Þrátt fyrir langar umræður og vangaveltur um fórnir hefur ekki tekist að ráða gátuna um upphaf og tilgang .
Margt hefur skýrst með ítarlegum rannsóknum á fórnaraðferðum en annað er þoku hulið , ekki síst vegna þess hve fórnarathafnir eru margbreytilegar og að því er virðist óskyldar innbyrðis .
Skoski trúarbragðafræðingurinn Robertson Smith sýndi fram á hvað sameiginlegar máltíðir gegndu þýðingarmiklu hlutverki á ýmsum menningarsvæðum .
Víða eru strangar reglur um hverjir megi snæða saman , og algengt er að karlar og konur megi ekki sitja saman við matarborð .
Sama máli gegnir um ólíkar stéttir .
Reglur eru um að hinar ýmsu stéttir á Indlandi megi ekki matast saman og víða eru fyrirmæli um hvaða mat hver og einn má eta .
Robertson Smith taldi að sameiginleg máltíð guða og manna tengist því að farið var að helga guðunum einhvern hluta matarins og smám saman hafi orðið venja að gefa guðunum bita af veiðidýrinu sem þökk fyrir bráðina og til að tryggja velvild þeirra í næstu veiðiferð ( Robertson Smith , 1957 ) .
Menn og guðir tengjast í sameiginlegum máltíðum , mörkin milli hins náttúrlega og yfirnáttúrlega verða óglögg .
Þá eru einnig kenningar um að guðum sé færður frumgróði uppskeru , fyrstu lömb eða ungviði húsdýra sem fæðast á árinu .
Þau eru færð guðunum í þakkarskyni fyrir að hafa gert dýrin frjósöm .
Meðal akuryrkjufólks var algengur siður að gefa frjósemiguðum síðasta bindinið á akrinum að hausti .
Á Íslandi þekktist sá siður að skilja eftir heyfang á enginu þegar hirðingu var lokið ( jónas jónasson , 1945:83 ) .
Fórnir eru stundum taldar vera friðþæging .
Með því að gefa guðunum eitthvað það sem er mönnum mikils virði eru syndir manna , afbrot eða mistök afmáð og sátt ríkir milli guða og manna .
til var sá siður að einn maður var látinn bera allar syndir og hann tekinn af lífi eða hrakinn út í óbyggðir .
Stundum voru dýr látin taka á sig misgjörðir manna og þeim slátrað hátíðlega .
Mannfórnir voru einnig í því formi að ungur og hraustur maður var gerður að nokkurs konar konungi í eitt ár og honum veitt allt það besta sem völ var á og sýnd virðing sem þjóðhöfðingja .
Við lok ársins var hann svo tekinn af lífi með viðhöfn .
Í skógarlundum við Nemivatn ekki alllangt frá Róm var vörður hofs Díönu veiðigyðju nokkurs konar konungur en varð stöðugt að vera búinn undir að einhver sá er sæktist eftir embættinu kæmi og felldi hann .
Sá sem varð þessum undarlega konungi að bana varð sjálfur konungur í lundinum við Nemi .
Þessi undarlegi siður tengdist hugmyndum um að einungis hraustir og vel á sig komnir menn gætu tryggt frjósemi og endurnýjun gróðurs og dýra .
Þegar þrekið þraut var frjósemi náttúrunnar í hættu .
Þessi sögn var kveikjan að hinu mikla riti Frazers The Golden Bough .
Meðal Azteka í Mexíkó voru fórnarathafnir liður í því að fæða guðina .
Guðirnir sáu til þess að allt lifandi var til og þeir héldu öllu við , en þá þurftu þeir fæðu og ekkert þótti þeim betra en hjörtu úr mönnum .
Hinar ægilegu fórnarathafnir Azteka voru því í orði kveðnu liður í því að halda lífinu við en þær áttu sinn þátt í að grafa undan samfélaginu .
Algengast var að fórna þrælum og herteknu fólki og það leiddi til sífelldra átaka og styrjalda ( Vaillant , 1950 : 196 o. á. ) .
Burkert telur að upphaf fórna sé að menn vildu friða sál dýrsins sem þeir felldu .
Fórnarathöfnin var því hreinsunarhátíð þar sem menn þvo sér vandlega , klæðast skrautlegum fötum og skreyta líka fórnardýrið .
Það er fólgin hætta í því að drepa , hvort sem það eru menn eða dýr , og því verður að fara að öllum með gát og fylgja ströngum reglum .
Fórnin er í senn afsökun fyrir að drepa og liður í því að viðhalda sambandi við máttarvöldin og jafnframt aðferð til að afhelga það sem er heilagt og bannað .
Í því felst að þegar eitthvað er gert sem almennt er bannað eða hættulegt vegna þess að við liggur refsing máttarvalda , þá verður að framkvæma eitthvað sem gerir hið bannaða leyfilegt og hið hættulega hættulaust .
Þess vegna er til dæmis slátrun húsdýra hættuleg nema fylgt sé reglum og vinna við uppskeru er viðsjárverð nema þess sé gætt að mæta hættunni með formlegum athöfnum ( Burkert , 1983 ) .
Það er næsta víst að fórnir eru í nánu sambandi við veiðar og þar af leiðandi væntanlega hluti af hinum elstu trúarlegu eða hálftrúarlegu athöfnum mannkynsins .
Fórnir eru stundum þáttur í töfraathöfnum og algengt er að menn afhenda guðum og öndum einhvern hluta af sjálfum sér , til dæmis fingurköggul , tönn eða eitthvað annað af líkama sínum og eru þar með komnir undir verndarvæng hinna yfirnáttúrlegu afla .
Og svo töluðum við líka alltaf um frelsi .
Við vorum sammála um að þú þyrftir þitt frelsi og ég mitt .
Það dygði ekkert hálfkák .
Okkur greindi ekkert á í þeim efnum .
Við verðum að ganga alla leið , Dídí .
Það þýðir ekkert annað núna .
Málið er svo langt komið .
Við verðum að fórna áður en okkur verður fórnað .
Þú hlýtur að skilja að þetta snýst allt um hverjum verður fórnað næst .
Þetta er ekki mér að kenna .
Það var varst þú sem fékkst upphaflegu hugmyndina að heimkomu Lenna .
Það varst þú en ekki ég .
Var það ekki ?
Þú verður að horfast í augu við að það var bara ég sem sá um að málin tækju rétta stefnu .
Rof
- Ég nenni ekki að þræta við þig , Viktoría , en auðvitað þakka ég þér fyrir það sem þú hefur gert vel .
Ég veit að ég hef verið hrædd og ég veit að þú hefur viljað gera allt til að hjálpa mér .
En þetta er einum of langt gengið .
Nú verð ég líka , ábyrgðar minnar vegna , að halda áfram að hugsa mitt ráð ein og þér að segja hef ég gert töluvert af því hérna í París .
Því ef það er nokkur staður í veröldinni sem opnar fyrir allar gáttir hugans þá er það þessi borg og þessi litla gata þar sem ég bý .
Mér líður líka miklu betur og í rauninni er ég einsog endurfædd .
Og veistu bara hvað , elsku Viktoría , hérna niðri í kjallaranum eru jarðgöng og gömul kona sem býr við hliðina á mér segir að skytturnar þrjár hafi falið sig þar .
Skilurðu það , Viktoría ?
Skilurðu að skáldskapurinn sjálfur hefur falið sig hérna undir fótum mínum ?
Það hlýtur að hafa magnaða merkingu fyrir mig og hvetja mig til að hugsa allt upp á nýtt .
Auðvitað verð ég líka að vera trú mínu fólki og standa við það sem ég lofaði því .
Ég get ekki komið upp um fólkið mitt og ég get ekki breytt hlutverkum þess núna .
Ég verð að ljúka við verkið á minn hátt en ekki þinn .
Ég verð að standa við gerða samninga .
Ég verð líka að viðurkenna eitt fyrir þér og hefði kannski átt að gera það fyrr .
Veistu það , Viktoría , að þrátt fyrir allt þykir mér vænt um þetta fólk sem ég sótti svo mikla fegurð til bæði heima á Íslandi og í Madrid .
Og ég er þegar byrjuð að skrifa þriðju bókina um það og hún hefst sannarlega ekki á morði .
Í henni verður engin illska og engin einkennilegheit .
Í henni verður eingöngu fegurð , ást og sannleikur .
Því öðruvísi mun ég aldrei geta um frjálst höfuð strokið .
Þú veist það líka , Viktoría mín , að það er enginn morðingi í henni Lúnu frekar en í nokkrum hinna .
Þú veist einsog ég að þetta er blásaklaust og einfalt fólk allt saman .
Þau eru satt að segja öll jafnsaklaus og þú og jafneinföld og þú .
Skilurðu það ekki ?
Þú verður að skilja hvað þú átt sameiginlegt með þeim , elskan mín .
- Þú hefur enga hugmynd um hvað þú ert að segja , Dídí .
- Það er ég sem ræð og reyndu að skilja það og vertu fegin að geta hætt áður en það er of seint .
- Þú hefur greinilega enga hugmynd um hvað hefur gerst .
- Viktoría , reyndu að skilja að það er ég sem ræð atburðarásinni .
- Þú hefðir þá aldrei átt að leita eftir aðstoð minni .
- Ég er að afþakka hana núna , Viktoría , ég sagðist ráða við þetta sjálf .
- Hafðu samband aftur þegar þú áttar þig á um hvað málið snýst , Dídí .
Hugsaðu , manneskja .
Þú ert nú varla búin að gleyma því að það varst þú sem varst í fjörunni .
Þú getur ekki breytt því .
Þú getur ekki einu sinni reynt að breyta því .
Eða þykistu kannski hafa fengið einhverja aðra til að sinna erindunum fyrir þig þar .
Þú getur verið viss um að það þýðir ekkert fyrir þig að þræta .
Mér er svo sem sama þótt þú svarir mér ekki núna því svar þitt skiptir nefnilega engu máli lengur , sagði Viktoría .
Hún lagði tólið á og kveikti á Mozart .
Ljúfur Mozart var henni jafnvelkominn núna og sú hönd sem lögð var á öxl Kjartans Gunnarssonar í Laugarnesfjörunni þar sem hann stóð í öldunni og fann hana skvettast yfir fæturna .
Af bláum manni á leið í fjöru
Einsog fyrr sagði rauk Kjartan út um leið og hann sleit samtalinu við hina grunsemdafullu Lúnu .
Hvernig datt manneskjunni í hug að hann hefði búið til morðmál einungis til að grafast fyrir um Rósu ?
Hvað var eiginlega í höfðinu á þessari konu ?
Hvernig vogaði hún sér að halda öðru eins fram ?
Nei , þetta var meira en hann gat þolað .
Hann rauk af stað og gaf sér ekki einu sinni tíma til að útskýra neitt fyrir Heiðu heldur lét einsog hann hefði verið kallaður á vakt þótt seint væri , ég verð að þjóta núna , ég tala við þig seinna , ég segi þér frá símtalinu seinna .
Æ , Heiða var svo skilningsrík og góð við hann og samt átti hann sér þessa endalausu drauma um aðra konu .
Þessa krefjandi og óraunsæju drauma um ást sem hann kæmi aldrei til með að geta fullnægt en gat þó ekki horfið frá .
- En hugsanirnar á maður einn , hafði Helena svo oft sagt við hann og hann gat alltaf treyst henni .
Hann gat treyst henni sem á sínum tíma hafði líka treyst honum , falið sig hjá honum og upplifað allt með honum .
Þau höfðu líka haft það gott jafnvel þótt þau vissu bæði að þau væru eingöngu að hefna sín .
Hérna liggjum við og hefnum okkur á lífinu , sagði líka Helena og svo höfðu þau haldið áfram að veltast þetta og elskast í þrjá daga og þrjár nætur .
Já , þeim hafði báðum þótt þetta skemmtilegt þótt engin ást væri í spilinu .
Ekki vottur sem betur fór .
Bara þessi líkamlegi trúnaður sem engum kom við .
Helena hafði alltaf sagt að það væri einhver annar líka og honum var sama um það .
Maður verður nú að hefna sín eins hratt og oft og maður getur , sagði hún og hann naut þess sama og hún .
Já , það hafði bara verið þessi sætlega jöfnun og svo var einsog ekkert hefði gerst og öllu löngu lokið á milli þeirra þegar Rósa kvaddi hann , sællar minningar , og flutti til Madrid .
Já , það var allt búið á milli hans og Helenu þegar Rósa fór .
Ég hefði nú líka getað verið mamma þín , Kjartan , sagði Helena og svo hafði hann hitt systur hennar .
Hann hafði strax borið húð þeirra saman .
Húð Heiðu stinn og ung .
Helenu mjúk og heit .
Nei , hann hafði ekki heldur verið ástfanginn af Heiðu .
Rósa átti allar þær tilfinningar og við það réð hann ekki .
En hann hafði elskað Heiðu og gifst henni þótt þau gætu ekki eignast börn .
Það gerir ekkert til , elskan , hafði hann sagt og fórnað þessum draumi sem hafði hvort eð er tilheyrt Rósu allan tímann .
Og nú var hún komin heim .
Komin aftur heim og Lúna hafði látið sér detta í hug að hann hefði verið að njósna um ferðir hennar .
Hann sem var svo upptekinn að hann átti ekki nema brot úr nótt fyrir eitthvað annað en þetta ömurlega morð .
Og svo hafði hann hlaupið hingað til að vera einn með sjálfum sér og hugsa .
Samt hrökk hann ekki við þegar hönd var lögð á öxl hans og Ólafur bróðir hans sagði : - Þá stöndum við hérna , bræðurnir .
Bræðrasöngvar og samtal í fjöru
- Ekkert hefði getað glatt mig meira en að finna þig hér í fjörunni , sagði Ólafur og varð brennandi heitur í kuldanum þegar hann settist hjá Kjartani og tók um hönd hans .
Kannski voru þeir enn þá strákar , það gat verið , strákar í stórum líkömum .
Blár og Brúnn og sjórinn órólegur , aldan hvöss og ský að myndast á svörtum himninum .
- Það var kominn tími til að við hittumst , Ólafur .
- Ég hef snúið við blaðinu , Kjartan , og nú hef ég ákveðið að finna minn eigin tilgang .
- Það er gott að við skulum hugsa á sama hátt .
- Ég skildi við tvær konur heima og þær voru satt að segja báðar undrandi á mér .
Þeim var eiginlega báðum orða vant .
Þær störðu á mig einsog stillimyndir .
Konur eiga erfitt með að skilja breytingar , Kjartan , konur skilja ekki breytingar .
Þeirra lækur rennur alltaf sömu leið .
Hlutverki kvenna verður ekki haggað .
Ég óttast þetta stundum , kæri bróðir .
- Skildirðu við tvær konur ?
Áttu nú orðið tvær ?
Nægði þér ekki ein ?
- Þú veist að Rósa er komin heim .
- Mér er kunnugt um það .
- Þú veist að hún leitar að Lenna .
- Mér er líka kunnugt um það .
- Ég óttast að hún finni hann ekki .
- Ég meira en óttast það .
- Hefurðu hitt hana , Kjartan ?
- Nei , ég þarf ekki að hitta hana til að vita að hún leitar hans .
Ég leita hans líka .
Og ég veit ekki betur en að við leitum hans öll á einn eða annan hátt .
Snýst ekki líf okkar um það ?
- Heldurðu að það sé einhver möguleiki á farsælum endi ?
- Ég held að það sé mitt að finna Lenna .
- Þér þótti vænt um hann , Kjartan , þú misstir mikið þegar þau fóru til Madrid .
- Maður missir alltaf eitthvað .
Maður kemst ekki hjá því .
En nú er kominn tími til að stjórna lífi sínu , Ólafur .
Sannleikurinn skal koma í ljós .
Ég hef ákveðið það .
Þannig verður líka að fara .
Ég legg líf mitt að veði .
Ég hef hvort eð er ekkert annað en þetta einhliða líf mitt .
En þú verður að styðja mig og ég vona að þú sért maður til þess .
Þú verður nefnilega að styðja mig alla leið .
- Ég lofa því og ég stend við orð mín þótt það leiði okkur alla leið í bernskuna og veki okkur upp hérna í fjörunni .
Þú áttir þér líka þennan draum um að finna hérna einhvern tíma lík .
Jafnvel þótt sannleikurinn leiði okkur á byrjunarreit þá mun ég standa við hliðina á þér og ég mun styðja þig einsog mér bar alltaf að gera .
Ég mun aldrei framar víkja frá þér og aldrei framar láta einsog líf okkar sé eitthvað annað en það er .
Þá breytist aldrei neitt .
Ég geri mér líka grein fyrir að þetta kann að kosta okkur öll mikið þótt maður borgi frelsið aldrei of dýru verði .
- En nú er mál að koma öllu á þurrt og til þess þarf ég að draga tvíburana fram úr rúminu .
- Tvíburana , hvað hafa þeir með þetta að gera ?
- Það er bara því miður svo margt sem bendir til að þeir viti meira en þeir segja .
Og svo er það þetta kristaltæra hugboð mitt , Ólafur , þetta kristaltæra hugboð mitt sem því miður hefur líka fest sig við konuna þína .
Ég óttast að hún kunni að eiga hlut að máli .
- Við skulum vona það besta , svaraði Ólafur og svo stóðu þeir upp þessir bræður sem allt sitt líf höfðu látið stjórnast af konum og voru ákveðnir í að breyta því .
Misjafn er hugur manna
Já , þeir voru nokkuð sáttir við sjálfa sig þegar þeir gengu heim úr Laugarnesfjörunni .
En sömu sögu var ekki hægt að segja um Viktoríu sem var afar óróleg eftir símalið við hina vanþakklátu og eigingjörnu vinkonu sína .
Dídí , Dídí , ó , hvar hafa dagar lífs þíns lit sínum glatað ?
En hún hefði svo sem mátt segja sér þetta .
Hún hefði svo sem mátt segja sér að Dídí gæti ekki haldist við einsömul nokkra stund öðruvísi en að klúðra lífi sínu , öðruvísi en einhver vitleysa hlypi í höfuðið á henni sem tryllti allar hugsanir .
Hvernig vogaði hún sér til dæmis að bera Viktoríu saman við þetta hyski ?
Hvernig hún gat látið .
En nú voru svo mörg skref stigin að kellingarfjandinn hvorki gat né mátti eyðileggja hin græðandi áform .
Til hvers hefur líf mitt eiginlega verið ?
Um hvað hefur það snúist ?
Um hvað hafa varnir mínar fjallað ?
Hún hugsar ekki um það .
Nei , ég læt hana ekki komast upp með að segja það upp í opið geðið á mér að ég hafi sóað lífi mínu og ást .
Sóað eina tækifærinu sem ég hef fengið til að sýna henni hvernig hún á að standa upprétt og beygja sig ekki fyrir fólki sem gefur henni ekkert .
Kærir sig ekkert um hana en sækir til hennar lífið , sýgur úr henni vitundina og lætur svo einsog hún sé ekki til og hafi aldrei verið til .
Ég hvorki get né má leyfa því að tortíma henni .
En ég verð líka að lifa .
Manneskjan hlýtur líka að skilja hve langt hún hefur gengið .
Hún hlýtur að skilja að sumt verður ekki aftur tekið .
Hún verður að átta sig á því að þegar maður hefur rústað landi þá er ekkert sem breytir því .
Ekki einu sinni draumarnir .
Þegar öllu er á botninn hvolft
Viktoríu var sem sé ljóst að hún varð að gera allt sem í hennar valdi stóð til að tala um fyrir Dídí .
Þess vegna hringdi hún aftur .
Líf hennar lá við .
En vinkonan í París var þá búin að gera upp hug sinn og svaraði ákveðin og sterk og röddin var nærri jafnhrein og falleg og þegar Viktoría sat hjá henni þegar hún var lítil og hlustaði á sögurnar um töfrasprotana sem kveiktu líf í dauðum hundum og gáfu ímynduðu fólki mátt .
Ég gef þér líf , Viktoría , sagði Dídí , ég gef þér líf og afl til að stytta mér stundir , leika við mig og hjálpa mér að breiða yfir sorg mína .
Ég gef þér líf til að elska mig og verja , berjast með mér í gegnum dagana og standa að baki mér .
Ég gef þér líf mitt , Viktoría .
Já , kannski hafði hún gleymt síðustu setningunni núna .
En rödd Dídíar var falleg þegar hún svaraði og Viktoría róaðist við það : - Ég átti von á að þú hringdir aftur .
- Skildirðu ekki hvað ég sagði áðan , Dídí mín ?
- Auðvitað skildi ég þig , Viktoría .
- Þú ætlar þá að gera einsog ég sagði ?
- Ég geri það sem ég held að sé rétt .
- Heldur að sé rétt .
Það dugar ekki til , Dídí , í þetta skipti verðurðu að vera viss .
Það er um líf mitt að tefla .
Þú verður að skilja að það er um framtíðina að tefla .
- Mig langar að segja þér draum , Viktoría .
- Guð minn góður , Dídí , ekki segja mér draum .
Ekki koma með enn eina vitleysuna núna .
En Dídí var ákveðin .
Drauminn skyldi hún segja Viktoríu því að þá mundi hún skilja hvers vegna allt hefði breyst og hvers vegna hún væri ákveðin í að vera trygg eigin verki .
- Það er ekki einsog það hafi verið tilviljun , Viktoría , ég verð að gera það sem ég þarf að gera og þú verður að fara eftir því sem ég vil .
Þú verður að muna að sannfæringin ræður .
Það kemst enginn eitt einasta skref í þessu lífi án sannfæringarinnar og hana hef ég .
Ég hélt um stund að ég hefði tapað henni .
En ég hef hana enn .
Ég loga af eldmóði og sannfæringarkrafti og það breytir öllu , Viktoría , og svo er það draumurinn .
Þú verður að hlusta á hann .
Ég geri þá kröfu til þín og til ástar þinnar ef þú hefur þá einhvern tíma elskað mig , sagði Dídi og vissi hvað hún söng eða það hélt hún að minnsta kosti .
- Ég hlusta , sagði Viktoría .
Draumur Dídíar
Rósa kom til mín .
Hún beygði sig að mér , snerti augu mín og opnaði þau til draumsins .
Hún heimtaði ekkert , krafðist einskis og hótaði engu .
Hún beygði sig bara að mér og opnaði augu mín svo að ég sæi sannleikann .
Ó , hún var svo falleg , Viktoría , og hún var í Madrid .
Það var fuglasöngur í loftinu , eplailmur og brakandi hiti .
Tungl á svörtum himni og stöku stjarna og þvottur á snúrunni hjá Floru .
Jakob lá á bæn í stofunni , Kiki sat við gluggann og svarti Mike var að renna í hlaðið .
Allt var við það sama og allt var kyrrt og ég horfði á marmaraengilinn á steininum hennar Editu .
Ég heyrði rödd hennar : Sjáðu bara allt einsog það er , asninn þinn , sagði hún .
Og þegar ég virti Rósu betur fyrir mér sá ég að hún var með fullt fangið af maríurósum , sólblómum og vetrarmyndum .
Maður yfirgefur ekki sakleysið , Viktoría , það er ekki hægt .
Hún sagði ekkert en horfði bara á mig og ég varð allt í einu viss um að allur sá ótti sem hafði kvalið mig , bæði heima og líka hér í París , væri óþarfur .
Ég fann að ég vildi ekki deyða fólkið mitt .
Ég vildi ekki eyða því af jörðinni sem það hafði sjálft kynnt mig fyrir og ég vildi ekki taka af því gjafirnar sem það hafði gefið mér .
Ég varð að vera því trú og standa og falla með því .
Mér bar að standa og falla með því einsog ég hafði lofað Lenna , og Rósu í rauninni líka .
En þessu er ekki lokið , Viktoría .
Þögnin var allt umhverfis okkur en samt heyrði ég að Rósa bað mig um að fara og lofa sér að finna Lenna sem hún hafði alltaf vanrækt vegna óttans sem bjó með henni .
Vegna óttans við eigin sekt .
Hún sagði ekkert , Viktoría , ekkert , en hún bað mig um að breyta ekki því lífi sem hún hafði lifað og átt .
- Leyfðu mér að halda áfram að biðja svo að sonur minn geti fyrirgefið mér .
Ég skil vel að hann hafi þurft að fara til Íslands en ég skil ekki hvers vegna hann hefur ekki hringt einsog hann lofaði .
Elsku Dídí , ég birtist þér í draumi til að þú hjálpir mér .
Leyfðu mér að finna barnið mitt og bæta fyrir brot mitt .
Leyfðu mér að segja við son minn að mér þyki vænt um hann .
Ég sagði aldrei að mér þætti vænt um hann .
Láttu hann ekki líða fyrir heimskuna í mér .
Gefðu mér tækifæri til að mæta honum einum og taktu hann ekki frá mér .
Taktu ekki frá mér ástina , Dídí .
Draumarnir taka engan enda
Það var einsog ég hefði misst röddina , Viktoría , en mig langaði að kalla : Fyrirgefðu , Rósa , fyrirgefðu mér , ég vissi ekki hvað ég var að gera .
En rödd mín var þögnuð .
Það komu engin hljóð frá mér og svo hvarf hún mér í þessum draumi og ég vissi ekki hvort hún brosti eða grét .
En þegar ég horfði á eftir henni þá var hún með þetta síða , fallega hár , Viktoría , þetta síða , fallega hár og það blikuðu stjörnur fyrir ofan hana og allt í einu hrapaði ein og splundraðist bak við Maríukrossinn .
Og þá vissi ég að ég varð að vera köllun minni trú .
Já , Viktoría , ég veit að köllun er bara köllun .
En ég er líka bara ég og nú get ég ekki annað en haldið áfram með verk mitt .
Þú verður að skilja það og þú verður að skilja mig .
Þú verður líka að standa með mér , sagði Dídí .
En það var grafarþögn á línunni einsog Viktoría hefði snögglega horfið af vettvangi og Dídí væri án tengsla við nokkurn mann þarna í holunni sinni í París .
En þá rauf Viktoría bæði hugsanir hennar og þögnina og allt varð eðlilegt á ný .
- Ég skil hvað þú meinar , elskan mín .
Þú veist ekki hvað ég skil þig vel og mikið sem ég er fegin að hafa heyrt þennan draum þinn .
Hann breytir öllu lífi okkar .
En við skulum kveðjast núna og tala betur saman þegar málin skýrast .
Augu mín hafa aldrei verið opnari .
Þú þarft ekki að óttast að þetta fari ekki allt saman vel .
Þetta mun allt saman fara þá leið sem því er ætlað að fara , Dídí .
Farðu nú að sofa og hafðu engar áhyggjur , sagði Viktoría og rödd hennar var lág og heit einsog hvísl í laufblöðum þegar vindur þýtur í trjám .
Eftir tuttugu ára þögn
Um svipað leyti og stöllurnar kvöddust settist Róbert í sófann hjá Rósu í grænu blokkinni við Kleppsveginn .
Þau drukku kaffið þegjandi og minntu á mynd sem Lúna hafði málað af þeim í gamla daga .
Bæði dálítið feimin á svipinn með rauða bolla í höndunum og fyrir ofan þau lítill strákur á flugi .
Þið þurfið ekki að vera feimin við mig , hafði hún sagt þegar hún færði þeim myndina á gulum grunni .
Þau voru bæði grænklædd og það lágu hvítar rósir á brúnu sófaborðinu .
En kannski var hann feiminn enn þá og kannski var hún það líka .
Hann var að minnsta kosti orðlaus nokkuð lengi .
Hann var eflaust hræddur , já , sennilega var hann hræddari en Rósa gat ímyndað sér og einhvern veginn fannst henni sem hann væri allur minni en fyrrum , hefði allur skroppið saman .
Hann er líka orðinn gamall maður , hugsaði Rósa , þegar hann tók þétt um hendur hennar einsog forðum .
En jafnvel þótt hann sé gamall og jafnvel þótt hann sé faðir minn og sonar míns þá breytir það engu .
Það breytir ekki slætti hjartans og þeirri þörf handa minna að strjúka gegnum hár hans .
Kannski var hann líka alltaf svona gamall .
Nei , það hefur ekkert breyst og bráðum segir hann mér af Lenna og hvað þeir hafa gert saman .
Segir mér hvað systkini hans sögðu þegar þau sáu hann og hvernig honum hafi sjálfum liðið .
Og ég segi honum af mér , segi honum frá Jakobi og Madrid og Maríuvinnunni og lífi mínu í þorpinu , frá ást minni á þorpinu , frá fjöllum , fuglum og blómum .
Ég létti á hjarta mínu við hann einsog einu sinni .
Já , ég finn að bráðum verður allt einsog það á að vera og Lenni fyrirgefur mér kuldann , heimskuna og illskuna .
Auðvitað fyrirgef ég þér , mamma mín .
Hvernig ætti ég að geta annað ?
Hvernig ætti líf mitt að geta haldið áfram öðruvísi ?
Þú gerðir aldrei annað en það sem þú varðst að gera .
Þú gafst það sem þú gast , mamma .
Já , bráðum verður allt einsog það á að vera .
Að brjóta ísinn
- Jæja , við sitjum þá hérna saman eftir öll þessi ár .
Það er gott að við höfum næði .
Ég er sjaldan einn einsog þú veist kannski , sagði Róbert og var vandræðalegur þótt hann reyndi að leyna því .
- Hvar er Helena ?
- Á ferðalagi með Heiðu systur sinni .
- Alltaf að safna fjörusteinum .
- Alltaf að safna fjörusteinum .
- Þið eruð enn þá í trjáræktinni ?
- Já , maður ræktar sinn garð .
Ég heyri að þú hefur fylgst vel með .
- Ég hef gert það sem mér hefur verið ætlað .
Hvar eru krakkarnir ?
Það væri gaman að sjá þau .
- Þau eru uppi .
Þau hafa athvarf í risinu .
Þau þurfa á næði að halda .
Þau þurfa á mikilli einveru að halda .
Þau eru svo sérstök .
Þú finnur það þegar þú hittir þau og sérð það líka .
Þau eru raunverulega einsog einn maður .
Ein og sama manneskjan .
Þess vegna komum við þeim fyrir í geymslunum .
Ég hef aldrei skilið og enginn hefur getað útskýrt hvers vegna ákveðið var að hafa þau svona .
En þau eru samt ágæt .
Mér þykir að minnsta kosti vænt um þau og er hættur að reyna að finna ráð til að losa þau undan sínu einkennilega hlutverki .
Ég held líka að þau kæri sig ekkert um það .
Þeim virðist sama þótt þau séu svona tvíein .
Kannski er það líka allt í lagi .
Þau eru vel sett í geymslunum .
- Það eru allir sérstakir , Róbert .
- Þú hefur ekkert breyst .
- Þú hefur nú lítið breyst sjálfur .
En hvenær kom hann ?
- Kom hver ?
- Sonur þinn .
- Ég vissi ekki að hann hefði farið neitt en einsog ég segi þá eru þau uppi í risi .
Þau fara aldrei út nema bæði í einu .
Ég held bara að það hafi aldrei komið fyrir .
Það er líka best fyrir þau að vera inni og best fyrir okkur líka .
Þau segjast verða að samhæfa sig algjörlega .
Við viljum að þau geri það í geymslunum .
Við viljum ekki horfa upp á þau renna saman hérna niðri .
- Láttu ekki svona .
Ég er ekkert að spyrja um þessa ómótuðu krakka þína .
Þú veist einsog ég að þau verða ekki manneskjur fyrr en þau komast héðan og hafa lært að hugsa .
Það er nú svo augljóst .
Ég þarf ekki að sjá þau til þess .
Ég var að spyrja þig um Lenna .
Ég var að tala um hann .
Ég var að spyrja þig hvenær hann hefði komið til þín og hvers vegna hann hefur ekki haft samband við mig .
Var það of mikið fyrir ykkur að hringja eitt símtal ?
Eða skrifa eitt bréf ?
Fannst ykkur nauðsynlegt að hegna mér meira en ég hef sjálf gert ?
Hvers vegna létuð þið ekki vita ?
Það er óeðlilegt að láta einsog maður sé ekki til .
Mér finnst heldur ekki að ég eigi það skilið , þrátt fyrir allt .
Að fá málin á hreint
- Hvað áttu við , Rósa ?
- Ég var að spyrja hvenær Lenni hefði komið til þín .
Tala ég ekki nógu skýrt ?
- Ég skil ekki hvað þú átt við ?
- Hvenær kom hann hingað ?
- Hann hefur ekki komið , Rósa mín .
- Kom hann ekki hingað með Ólafi ?
- Nei , hann kom ekki hingað með Ólafi .
- En hefur hann hringt ?
- Nei , ég hafði ekki einu sinni hugmynd um að hann væri á Íslandi .
- Hann kom eingöngu hingað til að hitta þig , Róbert .
- Hann hefur ekki komið .
Þarf ég að segja það aftur ?
- Ég skil þetta ekki .
Ég verð bara hrædd .
Hvað er eiginlega að gerast núna ?
Í hverju erum við eiginlega lent , Róbert ?
Hvað er það núna sem við þurfum að takast á við ?
- Við erum sjálfsagt lent í einni dellunni enn .
- Hlustaðu á mig , Róbert , hlustaðu á mig .
Við verðum að gera eitthvað .
Einhvers staðar er hann .
Við verðum að láta vita .
Láta leita .
Hann hlýtur að hafa falið sig einhvers staðar þótt ég skilji ekki hvers vegna einsog hann hlakkaði til að hitta þig .
En hann hefur átt það til að fela sig og hann hefur átt það til að ruglast .
En nú skil ég ekki hvað veldur .
Hann átti engan annan draum en þann að hitta þig .
En kannski hefur hann falið sig þegar á hólminn var komið .
Kannski hefur hann ekki viljað særa þig .
Já , sennilega hefur hann ekki viljað særa þig .
- Hvað áttu við , kona ?
Að lýsa hlutunum
Ímyndaðu þér að þú sjáir hann fyrir þér þegar hann stígur á fegursta land heimsins , einsog Ísland var alltaf kallað í Madrid , og á í vændum að hitta manninn sem gaf honum líf , taka um hönd hans og segja það sem hann hafði alltaf dreymt um að segja : Ég er sonur þinn .
Ímyndaðu þér hvernig hann leggur frá sér stafinn þegar hann segir þetta , Róbert .
Hann leggur frá sér stafinn og man að í hvert skipti sem ókunnugt fólk sá hann vorkenndi það honum .
Það gerði sér nefnilega enga grein fyrir að hann sá betur en flestir aðrir og að honum hafði aldrei verið nein vorkunn .
Trúlega varst þú einsog þetta fólk í augum hans .
Ókunnugur maður .
Sennilega kveið hann því þess vegna að hitta þig .
Hvað veit ég sem var honum líka ókunnug .
- Ég sé bara öðruvísi en aðrir , sagði hann svo oft við okkur Floru í gamla daga .
Flora skildi alltaf hvað hann átti við en ég gerði það ekki og ég held að ég hafi ekki viljað skilja það .
Ég var of upptekin af sjálfri mér og hinni heimatilbúnu synd minni .
- Aumingja þráhyggjublindinginn að fá loksins tækifæri til að hitta sinn marglofaða föður , hugsaði ég meira að segja þegar hann kvaddi okkur og ók burt með Lúnu .
Ég hafði ekki áttað mig á dýrmætri sjón hans og skildi þess vegna ekki hvers vegna fuglasöngurinn varð bjartari og hærri þegar þau hurfu á bak við hæðina .
Nei , mér datt ekki til hugar að fuglar skildu það sem ég skildi ekki .
En þú mátt ekki misskilja mig .
Ég elskaði hann en ég gleymdi bara að segja það .
Ég hef alltaf vilja rækja hlutverk mitt , Róbert .
- Ég veit það .
- Ég verð að fá að bæta fyrir brot mitt .
- En þú gerðir ekkert rangt .
- Ég gerði allt rangt , Róbert , og ég veit það .
Ruglingslegt eintal
- Reyndu að skilja mig .
Ég á stundum dálítið erfitt með að halda þræði .
Ég á stundum svo erfitt með að muna annað en það sem ég þarf að muna .
Ég man oftast bara slitrur af því sem aðrir eiga auðvelt með að muna .
En ég man þegar hann fór .
Ég man að fuglarnir sungu hærra , hringsóluðu yfir húsi Kikiar og yfir leiðinu hennar Editu , beygðu svo að húsi Floru og flugu nokkra hringi yfir því .
En þeir sneiddu hjá húsinu mínu .
Þeir sneiddu hjá húsi hinnar misheppnuðu móður , skilurðu það , Róbert , skilurðu það , en samt flugu þeir yfir höfði okkar allra þar sem við stóðum og veifuðum .
Og þá , þegar við sáum bílinn ekki lengur , horfðum við á eftir fuglunum , bláfuglunum hans Lenna , fljúga yfir hæðina og hverfa .
Ég man að ég hugsaði hvort þeir hefðu kannski líka yfirgefið okkur til að fylgja honum til þín ?
Ég sagði ekkert og fann ekkert sérstakt heldur .
Nema kannski feginleika .
Líf mitt gat þá gengið sinn vanagang aftur án þeirrar áþjánar sem hann hafði alltaf verið mér .
Hann gat farið til þín , mér var sama , nú var þinn tími kominn .
Ég huggaði Jakob sem hefur alltaf átt svo erfitt með að kveðja fólk .
Hann grét en ég vissi að hann grét líka vegna þess að hann gladdist Lenna vegna .
Jakob er góður maður , Róbert .
Já , kannski voru allir glaðir nema ég .
En áður en ég sneri heimleiðis fór ég að leiðinu hennar Editu .
Mér fannst einhvern veginn einsog ég yrði að gera það , einsog mig langaði að heyra rödd hennar : Má ég vera með ykkur Lenna , Rósa ?
Má ég ganga með ykkur um ?
Ég skal þá tala við tunglið og cayotana og semja um rigningu í nótt .
Kannski var það eitthvað svona sem mig langaði til að heyra þótt ég vissi það ekki almennilega .
Að vita ekkert en vita samt allt
Og þegar ég stóð við grafsteininn kom Flora til mín og sagði : Við erum búin að syrgja hana og við þurfum ekki að syrgja hann .
Fyrsta má nefna félagana Hermann Rauchert og G. Wolfschmitt sem ferðuðust á kajak um ár , vötn og við strendur Íslands líkt og þeir höfðu áður gert í Ástralíu og á Nýja Sjálandi .
Kajakana var hægt að leggja saman og knýja eftir þörfum með utanborðsmótor .
Meðal áfangastaða voru Þingvellir og Hvítárvatn .
Kvikmyndin var frumsýnd í Berlín árið 1935 þar sem hún fékk ágætar viðtökur en óvíst er um afdrif hennar .
Sumarið 1937 ferðuðust Herbert A. Böhme , flugmaður og leikari , og Helmut Verleger , jarðfræðingur og Íslandsvinur , um Ísland , alls 1800 kílómetra .
Þeir prófuðu lítinn torfærubíl sem ætlaður var til notkunar í hernaði en auk þess var staðhæft að Verleger stundaði jarðfræðirannsóknir .
Félagarnir tóku kvikmynd um dvöl sína á Íslandi en óvíst er hvort hún hefur varðveist .
Þá voru teknar a.m.k. þrjár leiðangursmyndir á Íslandi á fjórða áratug 20. aldar .
Tvær þeirra eru varðveittar .
Auk þeirra má nefna kvikmynd um vísindaleiðangur undir forystu dr. Ferdinands Dannmeyer sem ferðaðist um Ísland sumrin 1926 og 1927 .
Vísindamennirnir dvöldu að mestu í Aðalvík við að mæla útfjólubláa geislun .
Sú fyrri þeirra leiðangursmynda sem varðveittar eru fjallar um óþekktan enskan jarðfræðileiðangur sem fór upp á jökul um 1930 .
Hér er ef til vill komin landkönnunarferð ensku stúdentanna á Vatnajökul sumarið 1933 .
Árið 1936 fór annar leiðangur upp á Vatnajökul til að kanna vegsummerki eldsumbrota frá árinu áður .
Dr. Niels Nielsen veitti leiðangrinum forystu en hann var góðkunningi Íslendinga .
Hann hafði í fjórgang unnið við rannsóknir á Íslandi áður en hann lagði í leiðangurinn 1936 .
Hann hélt síðan fyrirlestra um landið öðru hverju fram eftir fjórða áratugnum .
Myndirnar tvær eru svarthvítar og báðar um 12 mínútna langar .
Þær falla ekki svo náið að efni rannsóknarinnar þar sem umfjöllunarefni þeirra einskorðast að mestu við hetjulega för vísindamanna upp á jökulinn , aðbúnað þeirra og rannsóknir .
Rík áhersla er lögð á erfiða ferð , aðstæður á jöklinum og náttúruna sem þeir bjóða byrginn .
Þær virðast því nokkurs konar framhald á Íslandslýsingum frá tíma rómantíkurinnar á 19. öld þar sem svo mikil áhersla var lögð á hina fallegu en « hrikalegu » náttúru að lýsingarnar urðu hálfklisjukenndar .
Einnig má geta þess að svaðilfarir og heimskautaleiðangrar höfðu notið nokkurra vinsælda sem myndefni á öðrum áratug aldarinnar , sérstaklega í Noregi .
Pólferðir urðu hluti af norskri þjóðernissjálfsmynd í kjölfar afreka Roalds Amundsen og Fridthjofs Nansen .
Pólarannsóknir Norðmanna náðu hámarki þegar norska ríkið gerði tilraun til að sölsa undir sig hluta af Austur-Grænlandi árið 1931 .
Hetjumyndir af leiðangursmönnunum ensku og dönsku verða að skoðast í því ljósi en hér verða þær hafðar til hliðsjónar sökum áherslunnar á hið « hrikalega » en fagra landslag sem verður mjög algengt þema þegar líður á öldina .
Sumarið 1937 kom þýskur leiðangur á vegum Reichsstelle für den Unterrichtsfilm , deildar í menntamálaráðuneyti Þýskalands .
Náttúrufræðingurinn dr. Erich Dautert veitti leiðangrinum forstöðu og hafði hann tekið myndir víða , m.a. í Suður-Ameríku og á Suðurskautinu .
Aðrir leiðangursmenn voru ónefndur náttúrufræðingur , sem jafnframt var eiginkona Dauterts , og kvikmyndatökumaðurinn hr. Sthiefel .
Tilgangur ferðarinnar var að taka upp myndefni í fræðslumyndir um Ísland fyrir skóla .
Fræðslumyndir voru í örum vexti á fjórða áratug 20. aldar , sérstaklega í Þýskalandi .
Árið 1933 kom einnig belgískur leiðangur til Íslands frá stofnun sem kallaðist Université Cinégraphique Belge og framleiddi fræðslumyndir fyrir skóla .
Ekki er vitað hvar þær myndir eru niður komnar en meðal viðfangsefnis ku hafa verið Geysir , Gullfoss , Þjórsárdalur , Hekla , Fljótshlíð og atvinnulíf landsins .
Afrakstur Dautert-leiðangursins voru fjórar myndir Auf isländischen Vogelbergen , Klippfischgevinnung auf Island , Vulkanische Erscheiungen auf Island og Ein Ritt zum Großen Geysir .
Í viðtali við Morgunblaðið sagði Dautert að kvikmyndirnar yrðu « vísindalegs eðlis » .
Þrátt fyrir þessa yfirlýsingu er ekki að sjá að áherslur myndanna séu mjög frábrugðnar öðrum Íslandsmyndum .
Eins og titlar myndanna gefa til kynna er aðallega fjallað um atvinnuvegi , eldvirkni , íslenska hestinn , Geysi og fuglabjörg í Vestmannaeyjum ; allt sígild viðfangsefni .
Auk þess voru teknar myndir af dýrum , hverum , fossum , hrauni og Mývatni .
24. júlí 1938 lagði skipið Dronning Alexandrine að Reykjavíkurhöfn .
Fjöldi fólks beið skipsins á hafnarbakkanum því meðal farþega voru dönsku krónprinshjónin Friðrik og Ingiríður .
Kona að nafni Anna Weber var með í för og var henni ætlað að festa heimsóknina á filmu .
Hún er þar með eina konan í hópi Íslandsmyndagerðarmanna tímabilsins 1916-1939 , ef undan er skilin Eva Braun , ástkona Hitlers , sem tók litmynd árið 1939 þegar hún var farþegi á skemmtiferðaskipi sem hafði viðkomu á Íslandi .
Kvikmynd Webers heitir Island i Sol og Storm , Island i Regn og Taage .
Titillinn vekur athygli fyrir að minnst er á storm og rigningu sem er afar sjaldgæft viðfangsefni í Íslandsmyndum .
Myndin fylgir öðrum þræði ferð krónprinshjónanna um Ísland en er þess utan hefðbundin Íslandsmynd sem lýsir helstu einkennum lands og þjóðar .
Auðvelt hefur reynst að sameina þetta tvennt því krónprinshjónin voru leidd um sömu merkisstaði og áhorfendur Íslandsmynda .
Meðal viðfangsefna eru gullni hringurinn , laxveiðar , torfbær að Eyrarbakka , atvinnuvegir landsins , hverir , skógrækt , þjóðbúningurinn , íslenski hesturinn og nýting jarðhita .
Það vekur athygli að Weber er órög við að sýna ýmis veðrabrigði og má þar m.a. sjá óborganlegar myndir af kúm sem leita skjóls í helli í Steinafjalli undan grenjandi rigningu .
Fyrir nokkrum árum barst Kvikmyndasafni Íslands óvæntur viðauki í Íslandsmyndasafnið .
Sonarsonur manns að nafni Charles Stevens færði safninu að gjöf litmynd sem afi hans hafði tekið á Íslandi árið 1938 .
Sýningartími myndarinnar er tæpar 40 mínútur , hún er án hljóðs og heitir Iceland .
Stepping Stone between the Old and the New Worlds .
Stevens notaði hana við kennslu í skólanum sem hann stýrði .
Viðfangefni myndarinnar er að mörgu leyti dæmigert , stytturnar af Leifi Eiríkssyni og Ingólfi Arnarsyni , helstu opinberu byggingar landsins , Þingvellir , saga Alþingis , þvottalaugarnar í Reykjavík , hverir , stangveiði , heyskapur upp á gamla mátann , fiskiðnaður , íslenski hesturinn , jarðvarmi og nýting hans , þjóðbúningurinn , glíma o.s.frv.
Myndin er greinilega unnin af áhugamanni enda virðist henni eingöngu ætlað að fræða nemendur eins skóla .
Myndavélin hristist á stundum , filman er sífellt að skipta um lit og myndgæðin eftir því .
Titill myndarinnar vekur nokkra athygli því hann er að mestu sá sami og á kynningarsvæði Íslands á Heimssýningunni í New York 1940 .
Enda kom í ljós að í mynd Charles Stevens er að finna myndskeið úr kvikmynd eftir Vigfús Sigurgeirsson en hún talin hafa verið sýnd á heimssýningunni .
Sú ber titilinn Wild Fairyland en hún er að mestu glötuð fyrir utan sjö mínútna langt brot sem varðveitt er á Kvikmyndasafni Íslands .
Undir lok fjórða áratugarins voru gerðar ýmsar fleiri Íslandsmyndir sem ekki tókst að hafa upp á fyrir þessa rannsókn .
Ásgeir Guðmundsson nefnir að Tage Nielsen , forstjóri Palladium í Kaupmannahöfn , og Knudsen greifi hafi gert Íslandsmyndir .
Sömuleiðis gerði Mark Watson litmynd árið 1938 sem var líklega sýnd á Heimssýningunni í New York .
Dani að nafni Nissen gerði Íslandsmynd árið 1939 og landmælingamenn tóku kvikmyndir þegar þeir voru við vinnu sína á Íslandi undir forystu P. Bruhns liðsforingja árið 1937 .
Kvikmyndirnar voru sýndar ásamt skyggnum frá leiðangrinum þegar úrslit í ljósmyndakeppni á vegum Ferðafélags Íslands voru tilkynnt í nóvemberlok sama ár .
Heimildir gefa litlar vísbendingar um ofannefndar myndir , efni þeirra , viðtökur Íslendinga eða hvar þær eru niðurkomnar .
Einnig gerði Þjóðverjinn Alfred Ehrhardt Íslandsmynd sumarið 1938 .
Samkvæmt Ásgeiri Guðmundssyni nefndist myndin Gletscher und ihre Steine og fjallaði að mestu um jarðfræði Íslands .
Hins vegar minnist heimasíða Stofnunar Alfreds Ehrhardt ( Alfred Ehrhardt Stiftung ) í Köln hvergi á þessa mynd en nefnir hins vegar kvikmyndina Nordische Urwelt sem framleidd var af kvikmyndafyrirtækinu Tobis árið 1941 .
Samkvæmt heimildum frá Christiane Stahl , forstöðukonu Stofnunar Alfreds Ehrhardt , var Nordische Urwelt tekin árið 1938 .
Myndin er 15 mínútna löng og varðveitt af stofnuninni .
Þetta er hugsanlega sama myndin og Ásgeir Guðmundsson nefnir .
Ekkert verður hér fullyrt um það enda virðast ekki öll kurl komin til grafar enn um kvikmyndastarfsemi Alfreds Ehrhardt á Íslandi .
Almennt má segja að fjórði áratugur 20. aldar hafi einkennst af miklum áhuga útlendinga á Íslandi og endurspeglast það í þeim gríðarlega fjölda Íslandsmynda sem varðveittar eru frá þessum tíma .
Eflaust mætti rekja þennan aukna fjölda kvikmynda að miklu leyti til þess áhuga sem Þjóðverjar sýndu Íslandi enda kvikmynduðu allmargir þýskir kvikmyndagerðarmenn á Íslandi , einkum á fjórða áratugnum .
Erlendur Sveinsson vill jafnvel meina að « fjórði áratugurinn [ sé ] sennilega það tímabil sem við eigum ríkulegustu landssýnina af í lifandi myndum fyrir daga sjónvarps .
Ferðamyndir útlendinga eiga stóran þátt í því » .
Ásgeir Guðmundsson bendir þó á að íslensk stjórnvöld hafi ávallt verið treg til að taka þátt í Íslandsmyndagerð og ekki séð sér fært að styðja fjárhagslega við slíkar framkvæmdir sökum kreppu og peningaleysis .
Því hafi aðeins þeir gert Íslandsmyndir sem ekki þurftu á stuðningi íslenska ríkisins að halda .
1.4.
Viðhorf til kvikmyndagerðar og Íslandsmynda
Jafnvel þótt Ísland geti varla talist nafli heimsins á fyrstu áratugum 20. aldar er þó greinilegt að Íslendingar voru áhugasamir um tækninýjungar .
Kvikmyndir urðu snemma geysivinsælt afþreyingarefni og kom , að mati Eggerts Þórs Bernharðssonar sagnfræðings , « í stað ótal hluta sem aðrar þjóðir áttu fyrir - leikhús , skemmtigarða , listasöfn - og var stærsti glugginn út að Evrópu og Ameríku » .
Jafnvel áður en Fernander og Hallseth sýndu kvikmyndir í fyrsta sinn á Íslandi árið 1903 voru Íslendingar farnir að huga að kostum og göllum landkynningarkvikmynda .
Árið 1901 birtist grein í Þjóðólfi þar sem fjallað var um kvikmyndatökur A. Noggerath í Íslandi .
Greinarhöfundur notar tækifærið og fjallar um nytsemi þess að festa Ísland á filmu í kynningarskyni : Það er enginn efi á því , að væru slíkar myndasýningar frá Íslandi haldnar almennt og víðsvegar um heim , mundu þær stórum geta stuðlað að því , að ferðamannastraumurinn til landsins ykist , og gæti það þá jafnvel verið umtalsmál , að landsmenn sjálfir styddu að því á einhvern hátt , að myndir af þessu tagi gætu komið fram sem fjölhæfilegastar og best valdar .
Ennfremur benti blaðamaður Vestra á möguleika í kvikmyndum fyrir landkynningu í tilefni af kvikmyndasýningum Fernanders og Hallseths í júlí 1903 : Kinematografinn ...
er eitt af því markverðasta sem upp hefur verið fundið , því hann getur sýnt allar hreyfingar alveg náttúrlegar .
Það væri t.d. nógu fróðleg og skemmtileg mynd ef tekin væri slík mynd af Geysi þegar hann er að gjósa , og svo má um fleira segja .
Þótt lítið verði fullyrt um afstöðu almennings til ferðamanna þá hvöttu fjölmiðlar á fyrstu áratugum 20. aldar reglulega til þess að íslensk ferðaþjónusta yrði efld svo hægt væri að laða að sem flesta ferðamenn .
Einnig var mörgum greinahöfundum umhugað um að breiða út « rétta » þekkingu á landinu og koma í veg fyrir staðleysur um að á Íslandi byggju bara « eskimóar » og þar fram eftir götunum .
Nokkrir hvatningarmannanna komu auga á nytsemi kvikmyndanna fyrir landkynningu og bentu á að framleiðsla slíkra mynda gæti gert mikið gagn við að fjölga heimsóknum ferðamanna og breiða út fróðleik um land og þjóð .
Rannsóknir Ásgeirs Guðmundssonar hafa einnig leitt í ljós að Sveinn Björnsson var ötull talsmaður Íslandsmyndagerðar .
Sveinn var sendiherra í Kaupmannahöfn á árunum 1920-1924 og 1926-1941 .
Erlendir kvikmyndagerðarmenn og -félög leituðu því gjarnan til hans þegar kanna skyldi hvort íslensk stjórnvöld væru tilbúin að taka þátt í kostnaði við Íslandsmyndagerð .
Hann kom fjölmörgum erindum á framfæri við stjórnvöld og notaði gjarnan tækifærið til að hvetja til framleiðslu kynningarmynda um Ísland .
Íslendingar virðast því sumir hverjir hafa komið auga á möguleika í kvikmyndum og hvöttu til þess að miðillinn yrði notaður til að kynna Ísland erlendis á sama hátt og þeir sáu erlendar þjóðir á hvíta tjaldinu .
Hins vegar létu stjórnvöld sér Íslandsmyndagerð í léttu rúmi liggja fram á fjórða áratug 20. aldar og höfnuðu nær öllum beiðnum um styrki og aðstoð .
Nokkur áform um Íslandsmyndagerð náðu því ekki fram að ganga .
Meðal þeirra má nefna kynningarmynd um Ísland sem Þjóðverji nefndur Fritz Lange vildi gera hér árið 1923 til að auka áhuga samlanda sinna á Íslandi .
Óðaverðbólga gerði út um þessi áform í Þýskalandi en þá leitaði hann til bandarískra og danskra aðila eftir aðstoð en án árangurs .
Árið 1926 óskaði hann eftir hjálp frá íslenskum stjórnvöldum en beiðninni virðist ekki hafa verið svarað .
Tvö erlend fyrirtæki kynntu sér möguleikann á Íslandsmyndagerð á árunum 1929-1931 .
Svissneska fyrirtækið Film Aap S.A . fékk hagnýtar upplýsingar frá íslenskum yfirvöldum árið 1929 vegna áforma um gerð kynningarmyndar um Ísland og British Filmkraft Productions bauðst árið 1931 til að gera slíka mynd .
Hvorugt gekk eftir af óljósum ástæðum .
Á árunum 1933-1935 höfnuðu íslensk stjórnvöld fjórum tilboðum um Íslandsmyndagerð .
Árið 1933 leituðu tvö fyrirtæki , UFA og Deutsche Film-Korrespondenz , eftir stuðningi íslenskra stjórnvalda við gerð kvikmynda um Ísland .
UFA var þekkt þýskt fyrirtæki sem óskaði eftir greiðslu ferðakostnaðar frá íslenskum stjórnvöldum en þau treystu sér ekki í slík fjárútlát .
Í kjölfarið hætti UFA við en ekki er vitað hvort afstaða íslensku stjórnarinnar hafi ráðið því að svo fór .
Deutsche Film-Korrespondenz fór fram á að stjórnvöld útveguðu leiðsögumann og farartæki en þegar í ljós kom að þetta var umboðsfyrirtæki var boðinu hafnað .
Ljóst þótti að beiðnin væri ekki í umboði stórs kvikmyndafyrirtækis sem sáu oftast sjálf um slík mál .
Einnig sýndu tvö kvikmyndafélög frá Kaupmannahöfn Íslandsmyndagerð áhuga .
Árið 1934 barst ríkisstjórn Íslands tilboð frá Fotorama um gerð Íslandsmyndar og ári síðar bauð Dansk Kulturfilm , eða DaKu , ríkisstjórninni að gera 1200 metra langa mynd sem sýnd skyldi í kvikmyndahúsum á Íslandi en jafnframt myndi fyrirtækið vinna helmingi styttri mynd fyrir erlend kvikmyndahús .
Báðum tilboðunum var hafnað .
Að síðustu má nefna að hið skoska Elder-Dalrymple Productions Ltd . hafði samband við sendiráð Íslands í Kaupmannahöfn árið 1936 með tilboð um gerð Íslandskvikmyndar .
Þá tók Sveinn Björnsson hins vegar upp á því að hafna tilboðinu í stað þess að senda það áfram með meðmælum sínum eins og hann hafði gert svo oft áður .
Ástæðan fyrir sinnaskiptum Sveins virðist hafa verið sú að þá voru hafnar tökur á Íslandskvikmynd á vegum fiskimálanefndar sem Sveini þótti líklega fýsilegri kostur .
Vegna grandvaraleysis stjórnvalda fólust afskipti Íslendinga af Íslandsmyndagerð að mestu í að skoða og gagnrýna þær myndir sem sýndar voru í kvikmyndahúsum landsins .
Aðsókn á Íslandsmyndir var oftast ágæt eftir því sem heimildir geta , til dæmis þurfti að halda aukasýningar á kvikmynd Leos Hansen , Íslandsmynd Gustavs Boge var sýnd í fimm hlutum í kvikmyndahúsum Reykjavíkur og kvikmynd Hoffmann-feðga hlaut góðar viðtökur .
Hins vegar virðist ekki hafa verið nægileg aðsókn að kvikmynd Huberts Schonger sem aðeins var sýnd einu sinni í Nýja Bíói svo vitað sé , þann 27. júní 1926 .
Íslendingum virðist þó yfirleitt hafa þótt gaman að skoða kvikmyndir af eigin landi en þegar líða tekur á þriðja og fjórða áratug 20. aldar fer að bera á hugmyndum um að Íslendingar einir geti sýnt rétta mynd af landi og þjóð .
Nær það hámarki um miðjan fjórða áratuginn þegar beinlínis er gerð krafa um að ríkisvaldið takmarki leyfi erlendra manna til að taka kvikmyndir á Íslandi .
Slík viðhorf birtust fyrst svo vitað sé í grein Ólafs Feilan « Kvikmyndafélag á Íslandi » í Lögréttu 25. júní 1919 .
Þar kynnti hann áform um að stofna kvikmyndafélag sem yrði að mestu í eigu Íslendinga .
Virðist helsta markmið með stofnun félagsins að kvikmynda Íslendingasögurnar enda skyldi Njála verða fyrsta mynd félagsins .
Einnig nefnir Ólafur þjóðsögur , munnmælasögur , leikrit , náttúru og atvinnuvegi .
Síðan kemur hann að kvikmyndatöku erlendra aðila : Útlend félög , sem tækju sér fyrir hendur að kvikmynda sögurnar okkar og önnur verkefni , myndu hugsa um það eitt , að græða á því nógu mikla peninga .
Um hitt yrðu síður mikil heilabrot , hvort myndirnar líktust nokkuð frumritinu eða þjóðlífinu .
Þyrfti ef til vill eigi neinni peningagræðgi til að dreifa , heldur bláberri vanþekkingu á háttum lands og þjóðar .
Nái útlendingar fótfestu hér heima eitt skipti , er það auðvitað mál , að þeir koma öðru sinni .
Og þá get ég að mörgum kotbóndanum muni þykja þröngt fyrir dyrum , er þeir koma með 7 djöfla sér verri .
Íslenskur sóðaskapur og amlóðaháttur er meir en landkunnur .
Fegurðin er ekki óblandin .
Útlendingar mundu eigi síður kvikmynda það , sem þeim fyndist óvanalegt á því sviði - sóðalegt eða hlægilegt .
En vér erum áreiðanlega upp úr því vaxnir , að vera augnagaman útlendra þjóða í þeim skilningi .
Hvað sem um þetta má segja , er þó það víst , að tryggingin yrði langmest , jafnvel einhlít , væri félagið íslenskt .
Og yrði félag þetta stofnað , mundi það að fullu útiloka erlenda samkeppni .
Þótt þessi yfirlýsing Ólafs Feilan hafi ef til vill verið full öfgafengin þá endurspeglar hún viðhorf margra þeirra sem tjáðu sig um kvikmyndagerð á fyrstu áratugum 20. aldar .
Síðar sumarið 1919 birti Morgunblaðið grein til stuðnings áformum Ólafs Feilan og félaga um að stofna íslenskt kvikmyndafélag .
Höfundur notar leiknu myndina Berg-Ejvind och hans hustru , eða Fjalla-Eyvind í íslenskri þýðingu , sem dæmi um hvernig « ósönn og villandi « Íslandslýsing » » fæst af kvikmyndun erlendra manna á íslensku efni .
Fjalla-Eyvindur var í leikstjórn Svíans Victors Sjöström og var tekin upp í Svíþjóð og á Lapplandi .
Höfundur greinarinnar rekur « villandi » yfirbragð myndarinnar ekki aðeins til tökustaðanna heldur segir hann orsökina einnig vera að « íslenskur leiðbeinandi var eigi með í ráðum við myndatökuna » .
Álíka hugmyndir komu fram í skrifum um Íslandsmyndir .
Til að mynda var sagt um Íslandsmynd Leos Hansen að hún væri góð « þegar tillit er tekið til þess , að það er útlendingur , sem hana hefur tekið » .
Hins vegar taldi greinarhöfundur Ísland í lifandi myndum mun betri « enda er Íslendingum ætlandi að velja betur og nákvæmar fyrirmyndirnar heldur en útlendingar geta gert , þótt allir séu af vilja gerðir » .
Einnig voru það merki um gæði Íslandsmyndar Victors Hoffmann að hann hefði forðast að sýna Ísland í afkáralegu eða skoplegu ljósi .
Þessi viðhorf áttu eftir að magnast á fjórða áratug 20. aldar þegar Íslendingar hófu fyrir alvöru þátttöku í Íslandsmyndagerð .
1.5.
Íslensk stjórnvöld hefja afskipti af Íslandsmyndagerð
Eflaust mætti segja að Ísland í lifandi myndum hafi verið fyrsta tilraun Íslendings til að skapa Íslandi ímynd með aðstoð kvikmyndatækninnar .
Enda var það markmið Lofts Guðmundssonar að « sýna erlendum þjóðum sannari og réttari mynd af landi okkar , þjóðinni , lifnaðarháttum og atvinnuvegum okkar en þær hafa tíðast fengið » .
Hins vegar var myndin gerð af einstaklingi með fjárstyrk frá einkafyrirtæki og telst hún því ekki vitnisburður um markvisst átak um að taka við stjórnartaumunum á ímyndarsmíðinni .
Myndin átti að höfða til Íslendinga og veita þjóðinni tækifæri á að « sjá sjálfa sig í spegli í fyrsta sinn » eins og Erlendur Sveinsson kemst að orði .
Myndin gegndi þó einnig landkynningarhlutverki því hún var seld kvikmyndafyrirtækinu UFA sem fékk einkarétt á að sýna hana í Þýskalandi , Austurríki , Tékkóslóvakíu og Finnlandi .
Ísland í lifandi myndum var einnig seld til Englands , Frakklands og Danmerkur .
Myndin var sýnd í Vín í árslok 1925 og í Danmörku og Þýskalandi árið 1928 .
Hins vegar gáfu íslensk stjórnvöld myndinni lítinn gaum og Alþingi neitaði Lofti um styrk til að endurbæta myndina árið 1925 .
Árið 1929 bauð Loftur Alþingi forkaupsrétt að myndinni fyrir 10 eða 16 þúsund krónur .
Þótti blaðamanni Morgunblaðsins sem þingheimi væri ekki stætt á því að hafna boðinu .
Vegna kostnaðarins vildi Alþingi ekki kaupa myndina en styrkti Loft síðar um 3000 kr. fyrir vinnu sína í þágu íslensku þjóðarinnar .
Ísland í lifandi myndum var því umfram allt einstaklingsframtak enda þurfti að bíða enn um sinn eftir að annað viðlíka fyrirtæki kæmi til .
Sem fyrr segir var Íslandsmynd James A. Fitzpatrick sýnd á Íslandi 18. - 22. júní 1935 sem aukamynd með kvikmyndinni Ást og skylda læknisins með Clark Gable og Myrnu Loy í aðalhlutverkum .
Myndin hlaut litla athygli þegar hún var sýnd í Gamla Bíói en stuttu síðar birtist harðorð gagnrýni á hana frá Guðmundi Kamban , einum ötulasta stuðningsmanni kvikmyndalistarinnar á Íslandi .
Kamban var virt leikskáld og leikstjóri við Folketheatret í Kaupmannahöfn þegar hann sneri baki við starfi sínu í upphafi þriðja áratugarins og helgaði sig kvikmyndagerð .
Hann stýrði kvikmyndafyrirtækinu Edda-film ásamt Gunnari Robert Hansen , Svend Methling og Mogens Mullertz .
Fyrirtækinu var ætlað að festa íslensk leikrit og Íslendingasögur á filmu til sýningar erlendis .
Sjálfur leikstýrði hann tveimur myndum fyrirtækisins sem báðar voru gerðar eftir leikritum hans .
Kvikmyndin Hadda Padda var tekin upp að hluta til á Íslandi sumarið 1923 og leikstýrt af höfundi sjálfum í samvinnu við Gunnar Robert Hansen .
Hús í svefni eða Det sovende hus var tekin upp í Danmörku árið 1926 og skrifaði Kamban sérstakt kvikmyndahandrit fyrir hana .
Hann var einn af fáum rithöfundum sem komu auga á gildi kvikmynda og hann hvatti rithöfunda til að láta til sín taka á þeim vettvangi .
Það var ef til vill sökum þessa áhuga að Kamban var boðið að gera kvikmynd sem sýna skyldi á Alþingishátíðinni 1930 .
Myndin átti að « vekja eftirtekt heimsins á landi og þjóð » og sýna « atvinnulíf vort , landshagi og nokkra af fegurstu stöðum landsins » .
Kamban þáði ekki boðið en annað var uppi á teningnum árið 1935 .
Tæpum mánuði áður en ferðamynd Fitzpatricks var sýnd í kvikmyndahúsum Reykjavíkur birti Morgunblaðið viðtal við Kamban undir titlinum « Hvert orð fer af siðmenningu okkar Íslendinga ?
Eigum vér sjálfir þar sök ? »
Þar gagnrýnir Kamban ýmis atriði sem hann telur að fæli ferðamenn frá landinu og geri Íslendinga afkáralega í augum útlendinga .
Meðal annars nefnir hann konur í peysufötum , skort á mannasiðum og lagasetningu gegn « siðaðra manna nöfnum » , þ.e. ættarnöfnum .
Einnig hvetur hann Íslendinga til að hætta að lifa í « skjóli horfinnar dýrðar » og efla listalíf samtímans í stað þess að upphefja fornbókmenntirnar .
Í kjölfar sýninga á kvikmynd Fitzpatricks leitaði Alþýðublaðið eftir áliti Kambans .
Hann svaraði umleitan blaðsins í greininni « Íslensk kynnisstarfsemi » 26. júní 1935 .
Kamban gagnrýnir mynd Fitzpatricks fyrir forneskjulega ímynd af Íslendingum og að hundsa öll ummerki um tæknivæðingu .
Hann gerir athugasemdir við að myndin sýni hnattstöðu en skýri ekki frá mildu loftslagi og við staðhæfingar um að « gras , blóm og tré [ séu ] hér fágæti » .
Kamban líkar ímynd Reykjavíkur í myndinni illa .
Samkvæmt greininni sýndi kvikmynd Fitzpatricks aðeins Austurvöll og þrátt fyrir að Kamban viðurkenni að ímyndin sé ekki ákjósanleg vegna slæmrar umhirðu Íslendinga sjálfra þykir honum að verið sé að rægja íslenska húsagerð með því að sýna þennan eina blett í höfuðstaðnum .
Samkvæmt Kamban sýndi myndin ekki fegurstu og nýtískulegustu hús Reykjavíkur og nefnir hann þar sérstaklega hús Sigurðar Guðmundssonar arkitekts .
Einnig gagnrýnir Kamban myndir af sjómönnum með lúðu og skötu í eftirdragi undir umfjöllun um þorskveiðar og að hvergi sjáist í bíl .
Þess í stað ferðist allir Íslendingar á hestbaki samkvæmt Fitzpatrick .
Kamban finnst ímynd Íslendinga harla skondin , konur klæðist eingöngu peysufötum , eina skemmtun ungmenna sé glíma á meðan eldri menn tefli sér til dundurs .
Kamban gengur svo langt að segja Íslendinga borna óhróðri og ímyndar sér að Fitzpatrick hafi orðið fyrir miklum vonbrigðum þegar hann komst að því að á Íslandi byggju engir « eskimóar » .
Þann 29. júní birtist enn viðtal við Kamban í Morgunblaðinu þar sem hann hvetur til framleiðslu kynningarmyndar um Ísland sem fulltrúi stjórnarinnar gæti sýnt með fyrirlestrum .
Efni myndarinnar skyldi miðast við eftirfarandi : að hnekkja þeim ríkjandi hugmyndum stórþjóðanna um þetta land , að það sé óbyggilegt hvítum mönnum , að hér búi Norðurheimskautsþjóð , Eskimóar , sem klæðist skinnum , búi í jarðhreysum , þekki ekki baðherbergi , hafi danska lækna og danska verslunarstétt , og sé yfirleitt óhrifnæmir við sameiginlegri siðmenningu allra landa .
Landið skyldi sýnt sem ferðamannaland og þjóðin sem menningar- og viðskiptaþjóð .
Þessar greinar Kambans vöktu nokkra athygli og urðu hvati að afskiptum ríkisins af Íslandsmyndagerð .
Á svipuðum tíma og Guðmundur Kamban hvatti til Íslandsmyndagerðar voru íslensk stjórnvöld að leggja á ráðin um aukin afskipti af landkynningarmálum .
Á Alþingi var lagt fram frumvarp árið 1934 um heimild fyrir ríkisstjórnina að hefja rekstur ferðaskrifstofu til að annast ferðamenn .
Frumvarpið var afgreitt frá neðri deild en tóm gafst ekki til að afgreiða það úr efri deild .
Ári síðar , þann 8. nóvember 1935 , var Frumvarp til laga um Ferðaskrifstofu ríkisins lagt fyrir Alþingi að beiðni ríkisstjórnarinnar .
Samkvæmt frumvarpinu átti ferðaskrifstofan ekki einungis að hafa umsjón með ferðamannastraumnum heldur var henni einnig ætlað að sjá um kynningu á Íslandi erlendis , m.a. með sýningum Íslandsmynda .
Það var liður í sjálfstæðisbaráttu þjóðarinnar að þekking menningarþjóða verði sem víðtækust á því , að hér búi þjóð , sem fyrir söguleg rök og íbúandi einkenni eigi siðferðislega rétt á að fara svo með mál sín og vinna á þann hátt að sinni eigin heill , er henni virðist sjálfri best henta .
En auk þessarar mikilvægu staðreyndar er hins að gæta , að örvun viðskipta vorra við erlendar þjóðir er ekki síst undir því komin , að þær séu oft og eftirminnilega á það minntar , að hingað sé einhverra viðskipta að leita .
Afskipti íslensku ríkisstjórnarinnar af kynningarmálum voru því rökstudd með tilvísun í sjálfstæðisbaráttuna og viðskiptahagsmuni .
Frumvarpið var gert að lögum 1935 og tók ferðaskrifstofan til starfa vorið eftir .
Fiskimálanefnd var stofnuð á vegum íslenska ríkisins árið 1935 með það að markmiði að lappa upp á markaðsmál fiskiðnaðarins .
Nefndin réðst í Íslandsmyndagerð stuttu eftir að greinar Kambans birtust og réði hann sjálfan til verksins .
Þetta má eflaust rekja til stefnumörkunar ríkisstjórnarinnar í landkynningarmálum sem og sannfæringarkrafts Kambans sjálfs .
Fréttin um áform fiskimálanefndar birtist á forsíðu Alþýðublaðsins 3. ágúst 1935 og staðhæfir höfundur greinarinnar að Guðmundur Kamban sé þegar farinn að mynda um land allt með aðstoð þýsks kvikmyndatökumanns .
Sá maður hét Paul Burkert .
Eins og áður segir og var hann staddur á Íslandi við sýningar á myndskeiðum sem hann hafði kvikmyndað árið 1934 .
Skemmst er frá því að segja að mikil fljótfærni einkenndi allan undirbúning kvikmyndar fiskimálanefndar .
Þess utan kom í ljós að Paul Burkert , « sérfræðingur í kvikmyndatöku » kunni lítið til verka .
Hann hafði líkast til reitt sig algerlega á kvikmyndatökumanninn Frank Albrecht við tökurnar 1934 .
Afraksturinn sem Burkert sýndi sumarið 1935 endurspeglaði því aðeins færni Albrechts .
Auk þess virtist fiskimálanefnd sem félagarnir hefðu « algerlega misskilið starf sitt fyrir nefndina » því engar myndir höfðu verið teknar af fiskveiðum og fáar af landbúnaði .
Því dæmdist myndin « gagnslaus sem auglýsing á atvinnuvegunum og framleiðslu landsins » .
Enda fór það svo að myndin var aldrei fullgerð .
Þrátt fyrir þessar ófarir varðveitir Kvikmyndasafn Íslands 35 mínútna langa filmu með uppteknu efni Kambans og Burkerts fyrir Íslandsmynd fiskimálanefndar .
Myndin er sannarlega kraðaksleg þeysireið um Ísland en er þó áhugaverð sökum óvenjulegra efnistaka þrátt fyrir að umfjöllunarefnið sjálft sé að mörgu leyti dæmigert .
Hún sýnir náttúruperlur landsins , t.d. fossa , hveri , hraun og jökla .
Ekkert er fjallað um fiskveiðar eins og fiskimálanefnd kvartaði yfir en sitthvað er sýnt frá fiskverkun og landbúnaði ; greint er frá heyskap , réttum , íslenska hestinum , kornrækt og refabúi .
Þjóðernistákn eru á sínum stað , s.s. íslenska glíman , þjóðbúningurinn , styttan af Ingólfi Arnarsyni og Þingvellir .
Athygli vekur hversu ítarlega er greint frá Reykjavík , ekki síður en t.d. í Íslandi í lifandi myndum .
Helstu menningarstofnanir borgarinnar eru tíundaðar , Landsbókasafnið , Forngripasafnið og Þjóðleikhúsið .
Meðal annars er fornminjum stillt upp til sýnis sem var ekki ýkja algengt .
En á sama tíma og kvikmynd fiskimálanefndar sýnir Reykjavík sem nútímaborg með blómstrandi menningarlíf svífur nostalgía yfir vötnum .
Baðstofustemning er sett á svið þar sem ung kona les húslesturinn á meðan önnur eldri stígur rokkinn .
Báðar eru konurnar klæddar í þjóðbúninga og svo virðist sem atriðið eigi að gerast í torfbæ .
Gamalt og nýtt er því sýnt hlið við hlið en þetta andstæðupar verður algengt þema þegar líða tekur á öldina .
Þótt þessi fyrsta tilraun íslenskra yfirvalda til Íslandsmyndagerðar hafi runnið í sandinn hafði hún talsverðar afleiðingar fyrir kvikmyndagerð á Íslandi .
Erlendur Sveinsson hefur rakið hvernig ófullgerð kvikmynd fiskimálanefndar varð til þess að fleiri myndir fylgdu í kjölfarið , nefnilega kvikmyndir sem sýna átti á Heimssýningunni í New York eins og rakið verður síðar .
Hins vegar er margt á huldu um ástæður þess að árið 1935 varð svo afdrifaríkt fyrir sögu Íslandsmynda .
Hvers vegna ákveðið var að grípa til aðgerða nákvæmlega það ár , en hvorki fyrr eða síðar , virðist hafa verið háð nokkurri tilviljun sem og auknum vilja ríkisins til að móta kynningu á Íslandi , eins og sést berlega á stofnun Ferðaskrifstofu ríkisins .
Fræðimenn innan mannfræði , ferðamálafræði og sjónmenningarfræða hafa fjallað um ljósmyndir og kvikmyndir sem valdatæki .
Þar byggja þeir á kenningum heimspekingsins Michels Foucault um tengsl milli þekkingar og valds , geranda og viðfangs líkt og Kristín Loftsdóttir gerir varðandi þjóðasýningar .
Þeir telja að ljósmyndir , kvikmyndir og ferðalýsingar endurspegli þessi valdatengsl .
Það mætti jafnvel ganga enn lengra og segja að þau séu innbyggð í miðilinn .
Kenningar um vald áhorfandans yfir viðfanginu ( þeim sem horft er á ) fá enn meira vægi þegar litið er til þess að ljós- og kvikmyndir voru , og eru jafnvel enn , taldar miðla raunveruleikanum án nokkurra breytinga .
Þær eru álitnar sýna fólk , ástand og hluti eins og þeir « raunverulega voru » .
Sátt ríkir þó um það meðal fræðimanna að myndir miðli ekki sannleikanum heldur móti myndatökumaðurinn viðfangsefnið , oftast í þeim tilgangi að fegra það .
Þar að auki mótist jafnvel hinar einföldustu myndir af ríkjandi hugmyndafræði , t.d. hugmyndafræði nýlendustefnunnar í tilfelli ferðamynda frá fyrri hluta 20. aldar .
Hins vegar hafi hugmyndir um hlutleysi ljós- og kvikmynda fengið ljósmyndurum og kvikmyndagerðarmönnum mikið vald .
Eins og mannfræðingurinn Jay Ruby orðar það : Ef þeim útbreidda misskilningi er haldið við að myndir segi ávallt sannleikann og að sumar myndir séu hlutlægur vitnisburður um raunveruleikann , má glögglega álykta að myndaiðnaðurinn , sem hefur öll tök á að skapa heiminn í sinni eigin ímynd , hafi öðlast of mikið vald .
Tæknin þróast út frá hugmyndafræði .
Hinn vestræni heimur þróaði tækni til myndgerðar af ótvíræðri þörf fyrir að öðlast óhrekjanlegan vitnisburð , að stjórna raunveruleikanum með því að festa hann á filmu .
Hvatning Guðmundar Kamban til stjórnvalda í Alþýðublaðinu 26. júní 1935 snerist í raun um að fá Íslendinga til að stjórna íslenskum raunveruleika , þ.e. að Íslendingar tækju sér það vald í hendur að sýna land og þjóð á kvikmyndaformi til þess að hnekkja þeirri ímynd sem Guðmundur taldi útbreidda erlendis .
Honum þótti mikilvægt að segja « rétt » frá landinu og hann taldi Íslendinga þar í lykilstöðu .
Það sem Guðmundur sá fyrir sér var fyrst og fremst vald Fitzpatricks og kvikmyndarisans Metro Goldwyn Mayer , sem honum þótti hafa náð hálfgerðu kverkataki á þjóðinni með því að dreifa « ósannri » ímynd af landinu um heim allan .
Vald áhorfandans lá fyrst og fremst í valdi hans sem neytanda , að hann gæti hafnað íslenskum vörum á grundvelli þeirra mynda sem hann sá af landinu .
Þótt hugmyndir hans um valdið samræmist skiljanlega ekki kenningum Foucaults þá gerði Kamban sér grein fyrir því að áhorfandinn hefði vald yfir þeim sem horft var á , Íslendingum í þessu tilviki , og var það ef til vill helsti styrkur þeirra hvatningarorða sem hann lét frá sér fara í kjölfar Íslandsmyndar Fitzpatricks .
Kamban þótti mikilvægt að Íslendingar réðu yfir eigin ímynd því þeir myndu nota það vald í þágu þjóðarinnar .
Þótt ýmsir hafi þá þegar hvatt til þess að Íslendingar tækju málin í sínar hendur var það kannski fyrst með grein Kambans sem valdatengsl kvikmyndagerðarmanns og áhorfanda voru orðuð svo skýrt fyrir íslenska lesendur .
Það mætti því hugsa sér að hugmynd Kambans um valdleysi Íslendinga í eigin kynningarmálum hafi orðið þess valdandi að fiskimálanefnd ákvað að leggjast í gerð Íslandsmyndar .
Sú ákvörðun skilaði litlum áþreifanlegum árangri en þó er talið að ófullgerð kvikmynd fiskimálanefndar hafi haft áhrif á aukna Íslandsmyndagerð innlendra aðila undir lok fjórða áratugar 20. aldar .
1 .
Þótt marxískar kenningar hafi samkvæmt framangreindu ýmislegt að segja um lögin , fela þær ekki í sér eiginlega afmörkun á lagahugtakinu .
Þessar kenningar ræða t.d. ekki hvernig komist er að niðurstöðu um lög eða hvernig komast eigi að niðurstöðu um lög .
Líkt og við höfum ekki svarað spurningunni « Hvað er ást ? »
til fullnustu með því að lýsa hvaða efni í heilanum eru kveikjan að ákveðnum tilfinningum og háttsemi manna , eins og áður segir , höfum við ekki svarað spurningunni « Hvað eru lög ? »
með því að lýsa meintum orsökum og afleiðingum laganna .
Þrátt fyrir þetta hafa oft og tíðum verið dregnar ályktanir af marxískum kenningum um að annaðhvort séu lögin slæm og óréttlætanleg sem grundvöllur samfélagsskipunarinnar eða þá að settar hafa verið fram róttækar hugmyndir um hvernig eigi að komast að niðurstöðu um lög .
Þessar fullyrðingar eru hins vegar ekki fullyrðingar um staðreyndir eða hvernig lögin hafa orðið til og hvaða áhrif þau hafa í samfélaginu .
Þessar fullyrðingar verða ekki einu sinni leiddar af hinum empírísku fullyrðingum um lögin .
Þvert á móti fela þær í sér sjálfstæðar niðurstöður um lagahugtakið og svar við spurningunni « Hvað eru lög ? » .
Þær verða hvorki sannaðar né afsannaðar með empírískum rannsóknum jafnvel þótt slíkar rannsóknir geti hér sem endranær haft þýðingu .
Empírískar kenningar um lögin hafa það ekki að markmiði að afmarka lagahugtakið með sjálfstæðum hætti .
Þær benda þó á ýmsar staðreyndir sem taka verður tillit til við afmörkun hugtaksins .
Ef lögin hafa í áranna rás verið notuð sem tæki fárra til að arðræna fjöldann er það vissulega eitthvað sem rétt er að hafa í huga við afmörkun lagahugtaksins .
Því aðeins að þessi áhrif séu talin óhjákvæmilegur fylgifiskur laga ( þ.e. felist í eðli laganna ) skiptir þetta máli fyrir afmörkun lagahugtaksins .
Sú ályktun verður hins vegar ekki dregin af empírískum kenningum um lögin að ekkert meira sé um lögin að segja en að þau eigi sér tilteknar orsakir og afleiðingar .
Ef slík ályktun er allt að einu dregin þarfnast hún sérstaks rökstuðnings sem hlýtur þá um leið að fela í sér tilraun til sjálfstæðrar afmörkunar lagahugtaksins .
4 .
Í ÁTT AÐ AFMÖRKUN HUGTAKS
Með afmörkun hugtaks er einhverjum sameiginlegum einkennum hluta eða annarra fyrirbæra safnað undir einn hatt .
Tungumálið gerir okkur kleift að lýsa þessum sameiginlegu einkennum og gera grein fyrir efni hugtaksins með orðum .
Þessi lýsing er síðan venjulega færð undir eitthvert orð í tungumálinu og þannig getur hugtak orðið sameign margra .
Hugtök eru þannig að vissu leyti þegar fyrir hendi í tungumálinu í formi merkingar almennra eða óhlutstæðra orða .
Eins og áður segir er merking þessara orða samkvæmt málvenjum þó oftast meira eða minna óljós .
Tungumálið lætur okkur þannig aldrei í hendur fullafmörkuð hugtök .
Þegar um er að ræða orð sem vísa til siðferðilegs gildismats eða einhvers sem hefur siðferðilegt gildi , lætur venjuleg merking orðanna því stundum nánast ósvarað hvert efnislegt inntak hugtaksins er , eins og áður greinir .
Þótt hugtök lýsi raunveruleikanum eru þau augljóslega ekki til í tíma og rúmi .
Hugtök eru til með þeim eina hætti að vera tæki manna til að lýsa raunveruleikanum .
Orðið « stóll » og nánari afmörkun hugtaksins « stóls » má því ekki leiða okkur til að halda að sumir hlutir búi yfir einhverjum eiginleika sem geri þá að stólum .
Orðið « hvítt » og nánari afmörkun þess hugtaks má með sama hætti ekki leiða okkur til að halda að sumir hlutir búi yfir einhverjum eiginleika sem geri þá hvíta .
Við getum komið auga á ákveðin sameiginleg einkenni ákveðinna hluta og komið skikk á veruleika okkar með því að heimfæra þá undir óhlutbundið hugtak og orð sem því tengist ( t.d. báðir þessir hlutir eru stólar , báðir þessir hlutir eru hvítir ) .
Því getur alveg hugsast að í ákveðnu málsamfélagi sé ekkert orð ( og ekkert hugtak ) til yfir stóla og fólk tali e.t.v. einungis almennt um húsgögn án frekari aðgreiningar í stóla , borð og hillur .
Merking orða og inntak hugtaka er samkvæmt framangreindu ekki dregið af hlutum - hlutirnir tala ekki til okkar - heldur afmörkum við hugtök ( og gefum orðum merkingu ) með vísan til einhverra hluta og einkenna þeirra .
Af þessu leiðir að einhvers konar leit að « eðli » hluta og fyrirbæra er vonlaus , a.m.k. ef lagt er til grundvallar að eðli þeirra sé eitthvað sem leynist í fyrirbærum og hægt er að festa hendur á .
Með afmörkun hugtaka er leitast við að lýsa raunveruleikanum í víðasta skilningi .
Við stöndum andspænis því að raunveruleikinn er ( endalaust ) safn af sérstæðum ( konkret ) hlutum og venslum þeirra .
Við getum þó oft jafnað einum hlut til annars með því að slá því föstu að þeir hafi báðir sömu einkenni .
Þrátt fyrir algengar fullyrðingar um hið gagnstæða er þannig fátt með öllu einstakt í heiminum ( það er sama sólin sem kemur upp á hverjum morgni ! ) .
Ef við leggjum til grundvallar að snjór sé hvítur , er Safnahúsið við Hverfisgötu , sloppur læknisins og bréfsefnið einnig hvítt .
Málarameistarinn sem málaði Safnahúsið kann reyndar að benda okkur á að Safnahúsið hafi ekki verið málað hvítt heldur « beinhvítt » og auk þess sé nú húsið orðið nánast grátt á lit af veðrun og ryki .
Af þessu sjáum við að við getum , ef við svo kjósum , skipt hugtakinu hvítt upp í fleiri undirhugtök eða litið svo á að Safnahúsið hafi einkennið hvítt aðeins að ákveðnu marki .
Nýfallinn snjór kann því að vera hvítari en Safnahúsið .
Óháð merkingu orðsins « hvítt » samkvæmt almennri málvenju kann eðlisfræðingur að segja okkur að hvíti liturinn felist í raun í endurkasti ljóss af ákveðnum bylgjulengdum frá hlutum .
Þessar staðreyndir kunna að leiða til þess að við endurskoðum hvað er í raun og veru hvítt og komust að því að jafnvel nýfallinn snjór er ekki fullkomlega hvítur .
Efni hugtaka ( og þar með merkingu þeirra orða sem vísa til hugtakanna ) má lýsa með tilvísun til einhvers sem við getum kallað dæmigerð .
Jafnvel þótt hlutur falli ekki alfarið að því sem er dæmigert fyrir hann getur hann haft sömu einkenni í ákveðnum mæli .
Hlutir geta því verið mismunandi mikið hvítir .
Sá hlutur sem er algerlega hvítur fellur þá saman við það sem er dæmigert fyrir hvítt .
Með því að lýsa því nánar sem er dæmigert í einhverju sambandi höfum við afmarkað hugtakið ( og auðvitað einnig gefið orðinu sem vísar til hugtaksins nánari merkingu í ákveðnu samhengi ) .
Ef þetta liggur fyrir , skiptir yfirleitt litlu hvort einhver « hvítur » hlutur er orðinn svo skítugur að sumir kjósa frekar að kallan hann « gráan » .
Að minnsta kosti myndi ágreiningur um hvort heimfæra bæri lit hlutarins undir « hvítt » eða « grátt » augljóslega vera tilgangslaus .
Ágreiningsaðilarnir væru eftir sem áður sammála um hvaða einkenni réði því hvað teldist hvítt á litinn og ágreiningurinn væri strangt til tekið málfarslegur - þeir væru út af fyrir sig sammála um afmörkun hugtaksins hvítt og grátt .
Með sambærilegum hætti geta menn verið sammála um hvað einkennir lögin og þar með verið sammála um afmörkun lagahugtaksins en samt sem áður deilt um hvort rétt sé að tala um tiltekna reglu eða ályktun sem « lög » .
Slíkur ágreiningur um lögin er oftast deila um keisarans skegg .
Öðru máli gegnir ef ágreiningur um hugtök grundvallast á því að mismunandi dæmigerðir eru lagðar til grundvallar .
Í slíku tilviki greinir menn á um efnislegt inntak hugtaka .
Álitamálið er þá hvaða einkenni það er sem ræður því að einhver hlutur er heimfærður undir tiltekið hugtak .
Þegar um er að ræða hugtök sem hafa siðferðilega þýðingu er ágreiningur um afmörkun þeirra oftast með þessum hætti .
Tveir menn , sem deila um hvort eitthvað sé réttlátt , kunna þannig að vera alfarið ósammála um hvað dæmigert réttlæti sé - um það kann ágreiningur þeirra einmitt að snúast - ólíkt þeim sem deila um hvort eitthvað sé hvítt eða grátt á litinn .
Ríkjandi samstaða um hvað sé dæmigert fyrir ákveðið hugtak getur einnig riðlast eða breyst .
Það sem eitt sinn þótti ( almennt ) réttlátt þykir e.t.v. ekki réttlátt lengur .
Með sama hætti kunna menn að deila um hvað það er sem einkenni lögin eða hvað teljist dæmigerð lög .
Ágreiningur sem þessi lýtur beint að afmörkun á hugtakinu lög .
Eins og áður segir leysum við ekki úr síðarnefnda ágreiningnum með því að vísa til merkingar orðanna samkvæmt málvenju .
Almenn málvenja leysir ekki úr því hvaða einkenni þess samfélagslega fyrirbæris , sem við köllum í grófum dráttum « lög » , eigi að ráða ferðinni við afmörkun hugtaksins .
En með vísan til hvaða raka verður eitt einkenni laga talið öðru mikilvægara ?
Verðum við e.t.v. einfaldlega að sitja uppi með óleystan ágreining um hvað menn telja vera lög , réttlæti og o.s.frv ?
4.1 Almennum einkennum safnað saman undir hugtak
Þegar svara skal því « hvað eitthvað er » er , eins og áður segir , leitast við að finna einhver sameiginleg einkenni sem koma endurtekið fram og réttlæta ( eða eru rök fyrir ) að við heimfærum eitthvert safn hluta eða atburða undir eitt hugtak .
Tökum sem dæmi afmörkun hugtaksins « stóll » .
Öll höfum við væntanlega notað og séð fjöldann allan af einhverju sem við köllum stóla og gætum hiklaust tekið afstöðu til þess hvort tiltekinn hlutur er stóll eða ekki , ef við sjáum hann .
Hugtök eru samkvæmt þessu óhlutstæð ( abstrakt ) .
Í afmörkun hugtaksins stóll felst ekki lýsing neins tiltekins stóls heldur hvers konar stóla .
Afmörkun hugtaka er þannig frumþáttur í óhlutstæðri ( og þar með fræðilegri ) hugsun .
Með hjálp hugtaka getum við gert okkur grein fyrir okkur sjálfum og umheiminum á grundvelli almennra einkenna í stað þess að sjá aðeins hið einstaka ( konkret ) bera fyrir .
En hvaða einkenni ræður úrslitum um það hvort hlutur er stóll eða eitthvað annað ?
Hvaða einkenni eða eiginleika hafa þessir hlutir sem skipta máli fyrir afmörkun hugtaksins og greina stóla frá öðrum hlutum ?
Hvernig er , með öðrum orðum , hinn dæmigerði stóll ?
Þegar litið er yfir þá hluti sem venjulegt er að heimfæra undir orðið « stóll » kemur í ljós að sum einkenni eru fullkomlega tilviljunarkennd .
Við sjáum til dæmis að stólar geta verið rauðir eða bláir , litlir eða stórir , ferhyrndir , ferningslaga eða kringlóttir , o.s.frv.
Þessi einkenni geta augljóslega ekki skipt máli við afmörkun hugtaksins stóll .
Þessi einkenni eru með öðrum orðum ekki meðal þess sem gerir stóla að því sem þeir eru - þetta eru ekki nauðsynleg einkenni stóla , hugtaksskilyrði stóla , eðli stóla , eða hvernig menn vilja nú orða þessa hugsun .
Önnur einkenni geta e.t.v. valdið meiri vafa .
Í fljótu bragði virðast t.d. langflestir stólar vera með fjóra fætur .
Kemur e.t.v. til greina að líta svo á að þetta einkenni skipti máli fyrir afmörkun hugtaksins vegna þess að það er mjög algengt ?
Er stóll með fjóra fætur með dæmigerð einkenni stóls í meira mæli en sá sem er aðeins með þrjá ?
Í stað þess að huga að því hvaða einkenni stóla eru tíðust í raunveruleikanum getum við haft í huga að stólar eru manngerðir hlutir sem ætlaðir eru til ákveðinna þarfa .
Stólar eru hannaðir og smíðaðir til þess að þjóna ákveðnum þörfum eða hagsmunum manna .
Stólar eru með öðrum orðum húsgögn , sem eru ætluð fólki til að sitja á , og einnig almennt notaðir til þess .
Ef þetta einkenni stóla er lagt til grundvallar ræður það ekki úrslitum hvaða einkenni eru tíðust .
Engu máli skiptir þótt sumir stólar hafi ekki fjóra fætur - þeir geta samt sem áður haft þann tilgang að gera fólki kleift að sitja á þeim .
Hér er það mikilvæga skref stigið að afmarka hugtakið « stóll »
með vísan til þess gildis ( eða þeirrar þýðingar ) sem þessir hlutir hafa fyrir menn og mannlegar þarfir .
Sama getur átt við um afmörkun hugtaka með hliðsjón af öllu sem til hefur orðið fyrir atbeina manna með beinum eða óbeinum hætti .
Hér verður því haldið fram að engin viðhlítandi grein verði gerð fyrir samfélagslegum fyrirbærum án þess að tekið sé tillit til þess hvaða þörfum eða hagsmunum manna þau þjóna .
Að þessu leyti eru samfélagsleg fyrirbæri ólík sameindundum í tilraunaglasi vísindamannsins - samfélagsleg fyrirbæri hafa orðið til og halda áfram að vera til vegna einhverrar afstöðu manna .
Til þess að svara spurningunni « Hvað eru stólar ? »
verður því að gera grein fyrir þessari afstöðu .
Þetta má orða svo að nauðsynlegt sé að lýsa stólum frá sjónarhóli þeirra sem búa til og nota stóla .
Afmörkun hugtaks með vísan til hlutverks eða gildis fyrir mannlegar þarfir fylgja vandkvæði .
Sumir nota stóla í öðrum tilgangi en til að sitja á þeim , t.d. til að skipta um ljósaperu í loftljósi .
Sá sem vill afmarka hugtakið stól með vísan til þess gildis sem stólar hafa fyrir mannlegar þarfir verður því að gera sér grein fyrir að stólar geta einnig gegnt öðru hlutverki en að sitja á þeim .
Hvers vegna eru þessi einkenni stóla ekki eins mikilvæg og þau fyrri ?
Hvers vegna má jafnvel færa rök að því að þessi notkun á stólum feli í sér ranga notkun á þeim ?
Flestir munu vera sammála um að afmörkun hugtaksins stóls sé ekki mjög áhugaverð .
Ástæðan er vafalaust sú að oftast má einu gilda hvað telst stóll og hvað ekki .
Þótt stólar þjóni í sjálfu sér mikilvægum þörfum manna eru engir verulegir hagsmunir tengdir úrlausn um hvað er stóll .
A.m.k. mun enginn verða sviptur frelsi , eignum eða öðrum mikilvægum hagsmunum sínum vegna úrlausnar um að eitthvað sé stóll og annað ekki .
Af þessum ástæðum er einnig skiljanlegt að hugtakið stóll hafi ekki valdið neinum sérstökum ágreiningi í gegnum tíðina og fræðimenn hafi eytt kröftum sínum í önnur viðfangsefni .
Afmörkun þessa hugtaks er þrátt fyrir þetta bundin sömu vandkvæðum og afmörkun hugtaka almennt , þar á meðal hugtaka sem varða samskipti og háttsemi manna .
Eflaust getum við fundið dæmi þar sem menn myndi greina á hvort rétt væri að fella tilvik undir hugtakið stóll þótt slíkur ágreiningur myndi væntanlega sjaldan grundvallast á ólíkum hugmyndum um dæmigerð einkenni stóls .
Þegar um er að ræða hugtök sem skipta verulegu máli fyrir háttsemi og farsæld manna eru spurningar sem þessar mikilvægar en um leið háðar meiri ágreiningi .
5 .
EINKENNI LAGANNA
Við erum nú vonandi leyst úr viðjum þeirrar hugsunar að orðið « lög »
eigi sér einhverja samsvörun í raunveruleikanum eða að mögulegt sé að festa hendur á « eðli » laga með því að leita að því dyrum og dyngjum .
Afmörkun lagahugtaksins felst þvert á móti í því að safna saman sameiginlegum eða endurteknum einkennum ákveðins samfélagslegs fyrirbæris .
Þetta fyrirbæri er á íslensku nefnt « lög » og getum við því notað það orð til þess að vísa til þessa fyrirbæris og ræða um það .
Þegar við ræðum um lögin er engin ástæða til annars en að nota orðið « lög » í venjulegri merkingu þess samkvæmt íslenskri tungu .
Ef aðrir eiga að skilja það sem við erum að segja um lögin er nauðsynlegt að við virðum reglur tungumálsins um notkun orðanna .
Það er ennfremur forsenda þess að einhver geti verið okkur ósammála og fært fram rök gegn afmörkun okkar á hugtakinu á skiljanlegu máli .
Með þessu er ekki sagt að endanleg afmörkun lagahugtaksins muni samrýmast hvers konar notkun á orðinu « lög » .
Málvenjur gefa talsvert svigrúm um það hvernig nota beri orðið « lög » .
Orðið lög er þannig notað í fleiri en einni merkingu auk þess sem menn greinir stundum á um hvað séu lög og hvað ekki án þess að með því séu reglur tungumálsins brotnar .
Engin afmörkun á lagahugtakinu getur þannig að fullu fallið að merkingu orðsins « lög » samkvæmt málvenjum , eins og áður hefur verið rakið .
Afmörkun hugtaksins lög mun því verða nákvæmari en almenn málvenja stendur til .
Jafnvel getur verið að athugun á lögunum ( og afmörkun lagahugtaksins ) leiði til þess að orðinu lög verði gefin óvenjuleg merking samanborið við merkingu orðsins samkvæmt almennum málvenjum .
Þessi frávik ættu þó ekki að leiða til misskilnings á því sem um er verið að ræða ef rökin fyrir afmörkun hugtaksins eru nægilega skýr .
Í stuttu máli snýst afmörkun lagahugtaksins því ekki um merkingafræðilegt inntak orðsins « lög » heldur lýsingu á því hvað einkennir lögin og hvað teljast dæmigerð lög .
Áður en lengra er haldið skulum við virða fyrir okkur ýmis einkenni þess sem í grófum dráttum gengur undir nafninu « lög » og spyrja að því hvort og þá hvaða þýðingu þessi einkenni hafi við afmörkun lagahugtaksins .
a.
Það sem almennt er kallað « lög » virðist vísa til einhvers konar viðmiða mannlegrar háttsemi eða tengjast því hvernig menn eigi að haga sér .
Þessi viðmið ( eða norm ) má einnig kalla reglur .
Reyndar fjalla sumar þessar reglur ekki beint um mannlega háttsemi , þar sem þær kveða á um skipulag samfélagsins , hlutverk stofnana og þess háttar .
Skipan samfélagsins hefur þó ótvírætt þýðingu fyrir mannlega háttsemi og sama má segja um hlutverk stofnana sem reistar eru á grundvelli laga .
Ef fallist er á að það sé eitt af einkennum laga að þau séu reglur eða safn reglna , verður að gera nánari grein fyrir hvað reglur eru .
Fljótt á litið virðist slík greinargerð þó ekki vera nægileg til að greina lögin frá ýmsu öðru sem einnig felur í sér viðmið mannlegrar háttsemi , t.d. siðferði og ýmsum öðrum félagslegum viðmiðum .
Jafnvel þótt fallist sé á að það sé mikilvægt einkenni laga að þau séu safn reglna nægir það þannig ekki til þess að afmarka lagahugtakið .
b.
Við sjáum að margar af framangreindum reglum eru bundnar einhvers konar viðurlögum þannig að það hefur einhvers konar afleiðingar í för með sér að brjóta gegn þeim .
Almennt er litið á þessar afleiðingar sem neikvæðar og eftirsóknarvert að komast hjá þeim .
Til þess að menn verði beittir viðurlögum án tillits til vilja þeirra verða einhverjir í samfélaginu að hafa nægilegt vald til þess að koma viðurlögunum fram .
Samkvæmt þessu virðist mikilvægt einkenni laganna vera viðurlögin sem fylgja þeim og valdið sem liggur þeim til grundvallar .
Siðferði virðist ekki vera bundið viðurlögum og greinir sig þannig frá lögunum að þessu leyti .
Það skapar hins vegar vanda að ekki er allt sem kallað er lög ( og litið á sem lög ) bundið viðurlögum .
Auk þess sjáum við að menn líta oft á reglur sem lagalegar ( og fara eftir þeim eða brjóta þær ) jafnvel þótt engar líkur séu á því að þeir verði beittir viðurlögum .
Eru viðurlögin og valdið á bakvið lögin samt sem áður það einkenni sem við eigum að nota við afmörkun lagahugtaksins ?
Snúast lögin ef til vill fyrst og fremst um raunverulegt vald til að beita menn illu ?
Ættum við e.t.v. að endurskoða lagahugtakið og láta « lög » , sem ekki eru bundin viðurlögum , falla utan lagahugtaksins eða líta á þau sem einhvers konar ófullkomin lög ( lat. lex imperfecta ) ?
c.
Mönnum virðist ekki vera í sjálfsvald sett hvers efnis lagareglur eru heldur virðast þær styðjast við einhver gögn eða heimildir sem hafa orðið til fyrir mannlega háttsemi í víðtækasta skilningi ( t.d. sett lög , venjur og fordæmi ) .
Menn komast að niðurstöðu um lög samkvæmt ákveðnum aðferðum .
Menn virðast þannig vera bundnir af einhverjum heimildum - réttarheimildum - og geta ekki komist að þeirri lagalegu niðurstöðu sem þeim sýnist , að minnsta kosti trúa þeir því yfirleitt sjálfir .
Við ályktanir um siðferði virðast menn hins vegar ekki bundnir við heimildir heldur fyrst og fremst eigin skynsemi eða samvisku .
Siðferði grundvallast þannig ekki á manngerðum heimildum .
Ef við bætum þessu einkenni við það einkenni að lögin séu viðmið mannlegrar háttsemi , höfum við þá ef til vill fest hendur á því sem máli skiptir við lögin og við getum notað til nánari afmörkunar lagahugtaksins ?
Höfum við þá ekki einnig greint lögin frá siðferði ?
d.
Menn innan ákveðinna stofnana samfélagsins hafa lokaorðið um hvers efnis lögin eru , að minnsta kosti í flestum samfélögum nútímans .
Þótt menn trúi því e.t.v. almennt að niðurstöður um lög séu ekki háðar mati hvers og eins , virðast dómarar og aðrir þeir sem hafa forræði á túlkun laga oft í raun gera það sem þeim sýnist þegar þeir álykta um gildandi rétt .
Eru lögin e.t.v. aðeins það sem dómurum ( og öðrum valdsmönnum sem eiga lokaorðið um þetta atriði ) finnst vera lög á hverjum tíma ?
Er það þá ekki jafnframt ímyndun að líta á lögin sem safn reglna sem ráðnar verða af ákveðnum heimildum ( sbr. c-lið ) ?
e.
Lagareglur eru í mörgum tilvikum búnar til af ásettu ráði af mönnum , svokölluðum handhöfum lagasetningarvalds .
Um þennan tilbúning reglna virðast reyndar einnig gilda sérstakar reglur sem setja ýmis skilyrði fyrir því að hinar nýju reglur séu taldar til laga .
Kemur samt sem áður til greina að miða afmörkun lagahugtaksins við þetta einkenni ?
Er megineinkenni laga það að þau eru sett að ásettu ráði eða með einhverjum hætti komin til fyrir vilja einhverra ?
Ættum við ef til vill að bæta þessu einkenni við það einkenni að lögin séu valdbundin og miða við að lögin séu valdbundnar viljayfirlýsingar tiltekinna manna ( valdhafanna ) , sbr. b-lið hér að framan ?
Samkvæmt þessu væru lögin þá eins konar skipanir þeirra sem hafa raunverulegt vald til að skipa málum samfélagsins með því að beita þá viðurlögum sem ekki fara að vilja þeirra .
f.
Þótt menn séu bundnir af lögunum og geti ekki komist að þeirri niðurstöðu um lög sem þeim sýnist , virðist samt sem áður oft ríkja ágreiningur um nánara efni gildandi laga .
Í vafatilvikum þurfa dómarar oft að grípa til sjónarmiða sem tengjast rökum eða tilgangi einstakra reglna eða jafnvel byggja á því sem þeir telja eðlilegt og sanngjarnt .
Verður ekki að útskýra þetta einkenni laganna ?
Er megineinkenni laganna e.t.v. það að ágreiningur og niðurstöður um lög tengjast ( a.m.k. stundum ) siðferðilegum hugmyndum manna ?
g .
Sumir sem fara eftir lögunum virðast líta svo á að lögin hafi siðferðilegt gildi - séu góð eða jafnvel nauðsynleg - en aðrir eru þessu ósammála og fara eftir lögunum til að verða ekki beittir viðurlögum .
Enn aðrir velta þessu lítið fyrir sér og fara eftir lögunum ( eða brjóta þau ) hugsunarlaust .
Hafa lögin siðferðilegt gildi , að minnsta kosti í einhverjum tilvikum ?
Er það ef til vill einmitt þetta einkenni laganna , þ.e. siðferðilegt gildi þeirra , sem felur í sér lykilinn að lagahugtakinu ?
Ættum við samkvæmt þessu að miða við það einkenni laganna að þau geti verið grundvöllur siðferðilegrar skyldu ?
Eða eru lögin ef til vill slæm ?
Fela þau í sér kúgun og ofbeldi ?
Er það þá ekki það einkenni laganna sem mestu máli skiptir ?
Öll framangreind einkenni hafa einhvern tíma verið talin dæmigerð fyrir lögin í þeim skilningi sem reifaður er hér að framan .
Vandamálið er að þegar eitt einkenni er talið skipta meira máli en annað og það lagt til grundvallar við afmörkun lagahugtaksins , hefur það í för með sér að ýmislegt sem kallað er « lög » fellur utan hugtaksins .
Ef áhersla er t.d. lögð á valdið og viðurlögin að baki lögum falla ýmis « alþjóðleg lög » utan lagahugtaksins .
Þótt áhersla sé lögð á að niðurstöður um lög styðjist við manngerðar heimildir ( þ.e. almennt viðurkenndar réttarheimildir ) er samt sem áður ljóst að ýmsar « lagalegar » niðurstöður dómara byggjast ekki á þessum heimildum eða eru jafnvel beinlínis andstæðar slíkum heimildum .
Þótt áhersla sé lögð á siðferðilegt gildi laga er samt sem áður ljóst að sum lög eru siðferðilega ámælisverð eða slæm eða gætu verið það .
Með þessu er í raun aðeins áréttað að engin afmörkun á lagahugtakinu getur fullkomlega samræmst öllu því sem kallað er lög eða menn telja eða hafa talið til laga .
Við komumst ekki hjá því að velja og hafna við afmörkun hugtaksins .
Þetta val getur haft þýðingu þegar við tökum afstöðu til þess hvað við teljum gildandi lög í samfélagi okkar og þar með hvernig við teljum að okkur og öðrum beri að haga gerðum sínum .
Við stöndum andspænis flóknu samfélagslegu fyrirbæri með mörg einkenni .
Góð kenning um lögin verður að sjálfsögðu að útskýra öll þessi einkenni með einhverjum hætti .
Hins vegar er ekki þar með sagt að öll þessi einkenni ráði ( eða geti ráðið ) úrslitum við afmörkun lagahugtaksins .
Þótt ljóst sé að valdið og viðurlögin á bak við lögin er eitthvað sem þarfnast útskýringar , er ekki þar með sagt að lög verði að vera bundin viðurlögum til að teljast lög eða lög , sem ekki eru bundin viðurlögum , séu síður lagaleg en önnur lög .
Samkvæmt framangreindu verður að gera grein fyrir því hvaða einkenni laga hafi ríkari þýðingu en önnur með sambærilegum hætti og þegar hugtakið stóll var afmarkað hér að framan .
Þar sem hér er um samfélagslegt fyrirbæri að ræða gildir það sem áður segir að engin viðhlítandi grein verður gerð fyrir lögunum án þess að tekið sé tillit til þess hvaða mannlegu þörfum þau þjóna .
Þetta má einnig orða svo að við afmörkun lagahugtaksins verðum við að gera einhvers konar grein fyrir hlutverki laganna , gildi þeirra eða þýðingu fyrir menn og mannlegar þarfir .
5.1 Afmörkun lagahugtaksins án tillits til siðferðilegs gildis laganna
Í fyrsta lagi kemur til greina að gera grein fyrir lögunum án tillits til siðferðilegs gildis þeirra .
Með þessu er því ekki hafnað að taka þurfi afstöðu til gildis laganna eða þess sem skiptir máli við lögin frá sjónarhóli þeirra sem fara eftir þeim og beita þeim .
Hins vegar er leitast við að komast hjá því að taka afstöðu til þess hvort lögin séu góð eða slæm í siðferðilegu samhengi , þ.e. hvort þeir sem fara eftir lögunum og beita þeim ættu , þegar allt kemur til alls , að fara eftir þeim og beita þeim með þeim hætti sem þeir gera .
Í grófum dráttum er það þessi hugmynd sem liggur til grundvallar kenningu vildarréttar ( e. legal positivism ) um lögin .
Litið er til þess einkennis laganna að þau fela í sér viðmið sem ætlað er að hafa úrslitaáhrif á mannlega háttsemi , án tillits þess hvort rökin fyrir tilteknum lagareglum séu talin góð eða slæm .
Lögin gera kröfu um hlýðni manna án tillits til trúar þeirrar eða siðferðis .
Grundvallarhlutverk ( eða gildi ) laganna í þessum skilningi er einfaldlega að hafa ( úrslita ) áhrif á háttsemi manna .
Hitt er svo annað mál hvort við ættum ( siðferðilega ) að fara að lögunum eða hvort viðmið sem þessi hafi siðferðilegt gildi sem slík .
Þessar spurningar falla utan rannsóknar vildarréttar á lögunum .
Engin fræðileg afstaða er þannig tekin til þess hvort lögin séu góð eða slæm eða hvort rétt sé að virða þau í framkvæmd .
Telja verður það helsta kennimark kenninga vildarréttar 20. aldar að leitast er við afmarka lagahugtakið án þess að tekin sé afstaða til siðferðilegs gildis laganna .
Þetta má einnig orða svo að aðeins sé horft á tæknilegt gildi þeirra , þ.e.a.s. það einkenni þeirra að hafa áhrif á mannlega háttsemi ( án tillits til þess hvort þessi áhrif eru góð eða slæm ) .
Þessi aðferð við greiningu lagahugtaksins hefur þann yfirlýsta kost að ekki er tekin afstaða til siðferðilegs gildismats sem ágreiningur ríkir um .
Þótt vildarréttarfræðingurinn kunni að hafa sína skoðun á siðferðilegu gildi laganna telur hann því best að afmarka lagahugtakið án stuðnings við þetta mat .
Til grundvallar þeirri skoðun liggur svo yfirleitt ákveðin hugmynd um vísindalega eða fræðilega aðferð og að siðferðilegt mat sé til þess fallið að « menga » fræðilegar niðurstöður .
Ef fallist er á þetta eru lögin viðmið sem krefjast hlýðni án tillits til þeirra raka ( eða skorts á rökum ) sem liggja þeim til grundvallar : Lög eru lög án tillits til gildis eða verðleika þeirra .
Ályktanir um gildandi lög hljóta þá alltaf að styðjast við eitthvað annað en siðferðilegt gildismat .
Ef niðurstaða styðst við siðferðilegt gildismat getur hún ekki verið lagaleg , jafnvel þótt hún sé kölluð lagaleg og hún lögð til grundvallar sem slík af dómstólum .
Ályktanir um lög hljóta samkvæmt þessu ekki að vera háðar siðferðilegu gildismati heldur ráðast af einhverju sem er til eða fyrir hendi - það er einhverjum ( samfélagslegum ) staðreyndum .
Þessar samfélagslegu staðreyndir geta verið sett lög , venjur , fordæmi eða hvaðeina annað sem samfélagið viðurkennir sem bindandi við lagalega niðurstöðu .
Rifjum nú upp hvað samfélagslegar staðreyndir eru .
Samfélagslegar staðreyndir ( eins og t.d. peningar , landamæri eða lög ) grundvallast á sameiginlegri afstöðu fólks .
Án þessarar afstöðu væru peningaseðlar aðeins bréfsneplar með bleki á en ekki gjaldmiðill og skiptanlegir í vöru , verk eða þjónustu .
Með sama hætti hljóta þær samfélagslegu staðreyndir sem liggja til grundvallar lögunum að markast af sameiginlegri afstöðu , eða með öðrum orðum því sem almennt er viðurkennt í tilteknu samfélagi .
Lögin eru því viðmið sem ályktað er um með vísan til einhvers þess sem almennt er viðurkennt í tilteknu samfélagi .
Fullyrðinguna um að lögin grundvallist á samfélagslegum staðreyndum má þannig umorða á þá leið að lögin grundvallist á því sem almennt er viðurkennt í tilteknu samfélagi .
Þessar samfélagslegu staðreyndir eru þá uppsprettur eða heimildir réttarins , þ.e. réttarheimildirnar ( e. sources of law ) .
Frá sjónarhóli vildarréttar eru réttarheimildirnar ekkert annað en allt það sem almennt er viðurkennt sem grundvöllur lagalegs viðmiðs .
Ef lagahugtak vildarréttar er rétt getum við þannig ályktað um lög með vísan til þess sem er almennt viðurkennt án þess að styðjast við siðferðilegt gildismat .
Frá sjónarhóli vildarréttar geta lögin ekki þjónað því hlutverki ( eða haft það einkenni ) að hafa úrslitaáhrif á háttsemi fólks ef ályktanir um lög eru háðar siðferðilegu mati hvers og eins .
Þetta einkenni laganna hlýtur því að ráða úrslitum .
5.1.1 Vandkvæði við siðferðilega hlutlausa lýsingu á lögunum
Lagahugtak vildarréttar fellur í ýmsum atriðum illa að því sem almennt er kallað lög .
Í fyrsta lagi þurfa dómarar og aðrir sem fást við lög stundum að skera úr álitaefnum um « lög » við aðstæður þar sem ekkert er almennt viðurkennt .
Vildarréttarfræðingar gera sér fulla grein fyrir því að ekki verður alltaf skorið úr um allan ágreining um lagaleg réttindi og skyldur með vísan til heimilda .
Svar vildarréttarins getur hins vegar ekki verið annað en að í þessum tilvikum sé niðurstaðan í raun ekki byggð á lögum heldur einhverju öðru , svo sem siðferðilegu mati .
Ákvæði eins og 61. gr. íslensku stjórnarskrárinnar um að dómendur skuli einungis fara eftir lögunum er þannig , þegar betur er að gáð , óframkvæmanlegt , ef lagahugtak vildarréttarins er lagt til grundvallar .
Stundum geta dómendur ekki farið « einungis eftir lögunum » og hljóta þá að líta til annarra viðmiða við úrlausnir sínar .
Nútíma vildarréttur fellur í öðru atriði illa að því sem við almennt köllum lög og lagalegar niðurstöður .
Þær samfélagslegu staðreyndir sem liggja til grundvallar ályktunum um réttareglur eru ekki óhagganlegar .
Það sem er almennt viðurkennt á einum tíma kann að vera annað en það sem er almennt viðurkennt á öðrum .
Þótt vildarréttur hafni því ekki að breytingar sem þessar geti orðið , færir hann ekki fram neinar skýringar á því hvers vegna þær hafa orðið og munu halda áfram að verða .
Frá sjónarhóli vildarréttar eru breytingar á afstöðu manna til þess hvað telst lög ( eða réttarheimildir ) líkt og þróun tegundanna eða efnabreytingar í tilraunaglasi .
Frá sjónarhóli vildarréttar er þannig algerlega litið framhjá því að breytingar sem þessar hafa yfirleitt komið til vegna afstöðu manna til þess hvaða viðmið eigi að gilda um háttsemi þeirra og annarra .
Ásta lét alla dýrgripina inn í skotið og fór svo heim aftur .
Mamma var ekki ánægð með hvað hún kom seint heim en Ástu var alveg sama því að hún var svo spennt að segja Eyvöru frá uppgötvun sinni .
Næsta dag fóru þær saman að hellinum og Eyvör var fljót að ákveða að þetta yrði leynistaðurinn þeirra .
Þarna gætu þær talað saman í ró og næði og geymt hluti og það væri harðbannað að segja nokkrum manni frá því hvar leynistaðurinn væri .
Það var meira að segja bannað að segja frá því að þær ættu leynistað .
Ásta hafði nokkrum sinnum hugsað um leynistaðinn eftir að Eyvör fór á spítalann en langaði lítið að fara þangað .
Henni fannst vont að hugsa til þess að Eyvör gæti aldrei aftur komið á leynistaðinn og daginn áður hafði hún eiginlega ákveðið að fara aldrei þangað aftur .
Það var of erfitt og gæti aldrei orðið skemmtilegt án Eyvarar .
Nú myndi hún samt þurfa að fara þangað því að hún varð auðvitað að gera eins og Eyvör bað hana .
Það var skrýtið að fá skilaboð frá henni núna þegar hún var dáin .
Og hún gat ekki annað en velt fyrir sér hvaða lykill þetta væri eiginlega ?
Fullorðna fólkið ræddi saman góða stund á meðan Ásta sat hugsi í ruggustólnum .
Við og við litu þau hin á hana en það var eins og þau skildu að það þýddi ekkert að spyrja hana út í skilaboðin .
Á endanum stóð mamma upp og sagði að nú væri kominn háttatími hjá Dóra .
Hann vildi auðvitað fara sjálfur í úlpuna en samþykkti svo að Ásta fengi að hjálpa honum .
Siggi kom fram og kvaddi hana með faðmlagi og henni fannst ennþá að hann vissi eitthvað sem hún vissi ekki .
Hún hafði samt ekki orku til að spyrja hann út í það núna .
Hún kvaddi og þakkaði fyrir sig og Eiríkur lét hana lofa að koma aftur í heimsókn við tækifæri .
Guðlaug hvarf inn í íbúðina stutta stund en kom svo aftur fram í dyrnar og rétti Ástu myndarammann frá ömmu Eyvarar með myndinni af stelpunum .
« Það munaði engu að ég gleymdi þessu , » sagði Guðlaug .
« Eyvör hélt svo mikið upp á þennan ramma , hún hefði örugglega viljað að þú fengir hann . »
« Takk , » svaraði Ásta klökk .
« Ég set hann í gluggakistuna mína . »
Svo föðmuðust þær og kysstust og Guðlaug lét hana endurtaka loforð um að koma oftar í heimsókn .
Guðlaug og Eiríkur horfðu á eftir þeim þegar þau gengu af stað út í kvöldrökkrið .
« Bless elskurnar .
Heyrumst fljótt aftur , » kallaði Guðlaug og Ásta tók undir .
« Já , gerum það .
Bæ bæ . »
Dóri varð hugsi og sneri sér svo við .
« Bless bless , » kallaði hann svo til Guðlaugar .
« Ég bið að heilsa mömmu þinni . »
Þau hin fóru öll að skellihlæja en Dóri skildi ekkert í því .
« Við skulum skila því , karlinn minn , » svaraði Eiríkur svo brosandi áður en þau hurfu aftur inn .
Þótt Ásta væri spennt og forvitin sofnaði hún fljótt þetta kvöld .
Hún hafði um svo margt að hugsa að hún gleymdi því nánast að á morgun þyrfti hún að fara í skólann .
Mamma vakti Ástu snemma og kyssti hana á nebbann .
Hún hafði sofið illa um nóttina og var ógurlega þreytt .
« Kerlingin mín .
Þú verður að vakna núna svo að þú náir að fá þér morgunmat , » sagði mamma .
« Ég skal svo keyra þig í skólann ef þú vilt . »
Mæðgurnar höfðu ákveðið í sameiningu að Ásta myndi ekki fresta því að fara í skólann .
« Illu er best aflokið » sagði mamma alltaf og Ásta vissi að hún hafði rétt fyrir sér í þetta skipti .
« Ooohhh , » umlaði Ásta en reisti sig upp á olnbogana .
Mamma gerði grín að því hvað hún var úfin en fór svo fram og Ásta klæddi sig .
Yfir morgunmatnum endurtók mamma að hún skyldi keyra hana í skólann en Ásta vildi frekar fara á hjóli þar sem hún átti erindi eftir skóla .
Hún þurfti að fara á leynistaðinn og vonaði að þá myndi hún skilja betur þessi dularfullu skilaboð frá Eyvöru .
Hún tók litla , skrýtna lykilinn með sér .
Skóladagurinn var lengi að líða og Ásta gat alls ekki einbeitt sér .
Hún saknaði Eyvarar áþreifanlega og var auk þess sífellt að hugsa um skilaboðin frá henni .
Hún gat alls ekki fundið út úr því að hverju lykillinn gengi og skildi heldur ekki af hverju Eyvör vildi endilega að hún færi á leynistaðinn .
Eyvör hafði sjálf ekki farið þangað í nokkra mánuði svo Ástu fannst þetta allt mjög skrýtið .
Sumir krakkanna voru feimnir við Ástu og flestir forðuðust að tala um Eyvöru við hana .
Vala var hins vegar sjálfri sér lík og strax í upphafi skóladagsins spurði hún Ástu aftur hvort hún mætti sitja hjá henni .
« Það gengur nú ekki að sitja alein og svo þarftu líka að geta snýtt þér í ermina á einhverjum ef þér líður illa , » sagði hún ákveðin og fékk sér sæti áður en Ásta næði einu sinni að þiggja þetta kostaboð .
Ásta brosti að Völu en samt leið henni stöðugt eins og hún þyrfti að fara að gráta .
Tárakirtlarnir framleiddu sífellt tár sem fengu ekki að komast út og kökkurinn í hálsinum var svo stór að henni leið eins og hún væri með svæsna hálsbólgu .
Hún vildi ekki fara að gráta í skólanum og til að leiða hugann frá skólastofunni velti hún fyrir sér af hverju það væri þannig .
Fólk var alltaf að deila tilfinningum sínum með öðrum og engum fannst neitt athugavert við það að einhver færi að skellihlæja á almannafæri .
Hún velti fyrir sér af hverju maður mætti ekki alveg eins fara að gráta hvar og hvenær sem væri .
Af hverju var fólk tilbúið að deila gleði og hamingju með hverjum sem var en fór í flækju og vissi ekki hvernig það átti að bregðast við ef einhver sýndi sorg eða vanlíðan ?
Það ætti ekki að vera neitt öðruvísi og maður ætti einmitt að geta deilt sárum tilfinningum með fólkinu í kringum sig og fengið huggun og styrk frá því .
Í frímínútunum var hún með Völu og vinkonum hennar en tók lítinn þátt í samræðunum .
Stelpurnar voru niðursokknar í að tala um einhvern strák sem var fluttur í hverfið en Ásta sat bara hjá þeim á bekknum á skólalóðinni og þóttist hlusta á það sem þær voru að segja .
Henni fannst eiginlega allt vera of ómerkilegt til að tala um það þessa daga og fannst óþægilegt að öðrum fyndist allt í lagi að láta eins og ekkert hefði gerst .
Nú var Eyvör dáin en samt gátu allir reiknað dæmi í stærðfræðitíma , hlakkað til næstu helgar og talað um stráka í frímínútunum .
Sjálfri fannst henni tíminn standa í stað og hún gat ekki tekið eðlilegan þátt í því sem fylgdi hversdagslífinu .
« Hann er sko ótrúlega hávaxinn og ég heyrði að hann spilaði rosalega vel á gítar , » heyrði hún að Fanney sagði .
Stelpurnar voru greinilega ennþá að tala um nýja strákinn .
« Já .
Hann er tveimur árum eldri en við og systur minni finnst hann geðveikt sætur , » sagði Ingibjörg flissandi og hélt áfram óðamála .
« Ég sá hana tala við hann úti í strætóskýli í gær og ég held að hana langi að byrja með honum .
Hún fór alla vega að hlusta á einhver væmin lög þegar hún kom heim í gærkvöldi og í morgun var hún að væla í mömmu um að fá pening til að kaupa sér ný föt . »
Svona héldu stelpurnar áfram en Ásta sat þögul hjá þeim .
Henni fannst gott að hafa einhvern til að hanga með en innst inni leið henni eins og hún væri ein .
Alein .
Loksins var skólinn búinn .
Ásta kveið fyrir því að fara ein á leynistaðinn en var of forvitin til að fresta því .
Hún náði í hjólið sitt á bakvið skólann og gekk að hliðinu .
Vala kom hlaupandi á eftir henni og kallaði í hana .
« Rosalega ertu að flýta þér , » sagði hún móð .
« Ég ætlaði bara að segja þér að við stelpurnar ætlum að hittast heima hjá mér í kvöld og horfa á spólu .
Þú mátt alveg koma líka ef þú vilt . »
« Ég hérna ...
Takk .
En ég held að ég komist ekki í kvöld .
En kannski seinna ef það er í lagi , » svaraði Ásta .
Hún var þakklát stelpunum fyrir að hugsa út í að bjóða sér en hana langaði ekki að hitta þær í kvöld .
Svo vissi hún ekki hvað hún yrði lengi að þessu með leynistaðinn og lykilinn .
« Allt í lagi .
Þú kemur þá bara næst .
Hringdu í mig ef þig langar að tala við einhvern , » sagði Vala brosandi og fór aftur til stelpnanna .
Ásta stytti sér leið í gegnum hverfið og var tíu mínútur að hjóla á leynistaðinn .
Á leiðinni hugsaði hún margt .
Eyvör gat verið algjör stríðnispúki en Ásta trúði ekki að þetta væri prakkarastrik .
Þetta hlaut að vera eitthvað mikilvægt .
Hún vonaði það að minnsta kosti .
Hún var hálfsmeyk þegar hún klöngraðist niður í fjöruna enda vissi hún ekkert hverju hún átti von á .
Hún gáði örugglega í hundraðasta skipti hvort lykillinn væri ekki ennþá í vasanum og gekk svo að hellinum .
Fyrst sá hún ekkert óvenjulegt þar inni .
Þarna lágu fjörugersemarnar sem þær höfðu tínt í gegnum árin og þarna var líka plastpoki sem þær höfðu notað undir umbúðir og afganga af nestinu sínu .
Þótt þær hefðu bara hent pappír og svoleiðis í hann var vond lykt úr honum og hún henti honum út fyrir hellinn .
Allt í einu tók hún eftir hlut sem hún kannaðist ekki við .
Hann lá á syllu í klettinum innst inni í skotinu .
Hún teygði sig eftir honum og sá að hann var vandlega innpakkaður í nokkra plastpoka .
Utan um þá hafði límbandi verið vafið marga hringi og Ásta sá að það yrði erfitt að opna pakkann .
Hún fann beittan stein og byrjaði að skera límbandið utan af pakkanum , ofurvarlega til að skemma ekki innihaldið .
Það tók góða stund að ná því öllu utan af .
Hún vafði plastpokunum utan af hlutnum einum í einu og fann fljótt hvað var inni í pakkanum .
Hún var alla vega næstum því viss um það .
Það var bók .
Á meðan hún tók plastið utan af þutu milljón hugsanir í gegnum höfuðið á henni .
Hvaða bók gæti þetta verið og af hverju hafði Eyvöru fundist svona mikilvægt að hún fengi hana ?
Og af hverju hafði hún þá ekki bara látið Eirík og Guðlaugu afhenda henni pakkann ?
Lykillinn var líka ennþá ráðgáta og hvernig hafði Eyvör komið pakkanum á leynistaðinn ?
Hún hafði ekki komið þangað sjálf svo lengi og úr því að pakkinn var svona mikið leyndarmál hafði hún varla látið einhverja vinkonu þeirra fara með hann , og það á leynistaðinn .
Ásta trúði varla að pakkinn hefði verið þarna alveg síðan um vorið en náði ekki að svara eigin spurningum áður en verkinu var lokið .
Hún varð bæði hissa og ofsakát þegar hún sá hvað var inni í pakkanum .
Það var dagbók .
Falleg græn dagbók bundin inn í mjúkt efni og með lás á hliðinni .
Loksins skildi Ásta til hvers lykillinn var .
Hún var svo spennt að hendurnar skulfu þegar hún náði í lykilinn í vasann .
Um leið og hún opnaði bókina duttu tvö umslög í kjöltu hennar ásamt einhverju sem Ásta sá ekki strax hvað var .
Umslögin voru alveg eins og það virtust vera bréf í þeim .
Hún tók þau upp og sá að á báðum var stutt áletrun .
« Bannað að opna strax , » hafði verið skrifað með stórum , rauðum stöfum framan á annað þeirra .
Á hinu stóð hins vegar « Lestu þetta fyrst . »
Ásta varð spennt .
Hún byrjaði samt á því að finna það sem hafði dottið út úr bókinni og sá að það var gleym-mér-ei , uppáhaldsblómið hennar Eyvarar .
Gleym-mér-ei hafði líka alltaf verið blómið þeirra og ef önnur þeirra fór til dæmis í ferðalag reyndi hún alltaf að finna gleym-mér-ei til að færa hinni þegar hún kom heim .
Ásta lagði blómið inn í miðja bókina til að halda því heilu og pakkaði bókinni svo vandlega inn í plast áður en hún hóf lesturinn .
Bréfið var skrifað á venjulegt stílabókarblað og efst á því var dagsetning .
Bréfið var skrifað fimmta september og Ásta hugsaði til baka .
Fimmta september hafði Ásta farið í síðustu heimsóknina til Eyvarar á spítalann .
Eyvör hafði dáið morguninn eftir að hún skrifaði bréfið .
Ásta fann hvernig tárin leituðu enn einu sinni að útgönguleið og saug vandlega upp í nefið áður en hún byrjaði að lesa .
Hún las hægt því að henni fannst hún þurfa að spara bréfið og láta það endast eins lengi og mögulegt væri .
Elsku Ásta Núna ligg ég á spítalanum .
Ég er mjög þreytt en ætla samt að skrifa þér smá bréf .
Vonandi lestu það áður en þú skoðar bókina .
Hitt bréfið máttu alls ekki opna strax .
Siggi er hjá mér en pabbi og mamma eru frammi að tala við læknana .
Áðan komst þú í heimsókn til mín einmitt þegar ég ætlaði að fara að skrifa bréfin svo ég varð að geyma þau undir sænginni minni allan tímann á meðan þú varst í heimsókn .
Ég var hrædd um að þú myndir sjá að ég var að fela eitthvað .
Gott að þú sást það ekki .
Eftir tíu ára afmælið mitt keypti ég þessa dagbók og er búin að skrifa í hana öðru hvoru alveg síðan .
Þú veist nú hvað mér finnst gaman að skrifa .
Ég sagði aldrei neinum frá henni , ekki einu sinni þér , en nú er ég búin að ákveða að gefa þér hana .
Ég held að bráðum þurfi ég að fara alveg frá þér og öllum hinum og ég vil að þú eigir eitthvað sem lætur þig alltaf hugsa um mig og muna eftir mér .
Þú mátt samt ekki sýna neinum bókina .
Til að enginn geti lesið bókina áður en þú færð hana ætla ég að láta pabba og mömmu fá lykilinn en ekki segja þeim að hverju hann gengur .
Siggi ætlar að hjálpa mér að pakka bókinni inn og geyma hana svo handa þér .
Hann lofaði að reyna ekki að opna hana .
Ég varð að segja Sigga frá leynistaðnum af því að mig langar að þú fáir bókina þar .
Þótt þú farir ein á leynistaðinn verð ég alltaf með þér í anda .
Ekki hætta að nota hann þótt ég verði farin .
Hann er staðurinn okkar og við verðum alltaf bestu vinkonur .
Við hittumst bara seinna einhvers staðar annars staðar þótt við vitum ekki hvar það verður .
Það kemur í ljós ...
þangað til getum við eiginlega líka kallað þann stað leynistað .
Geymdu bókina á góðum stað og lestu hana vel .
Það er mikilvægt .
Ég ætla að biðja þig að gefa mér loforð og ef þú gerir það verðurðu að standa við það .
Þú verður meira að segja að sverja við leynistaðinn .
Þú sérð í seinna bréfinu hvaða loforð þetta er en þú mátt ekki lesa það fyrr en þú ert búin að lesa alla dagbókina .
Gleym-mér-ei .
Þín vinkona alltaf ...
að ólífu Eyvör Á bréfið hafði Eyvör líka teiknað nokkur hjörtu og sæta broskarla en Ásta sá að skriftin breyttist eftir því sem leið á bréfið .
Sennilega hafði Eyvör verið orðin þreytt en samt viljað klára að skrifa bréfið sjálf .
Nú skildi Ásta allt og hún fann hvað henni þótti vænt um Sigga .
Hann hafði verið með dagbók Eyvarar í höndunum en samt verið glaður yfir að Ásta myndi fá hana .
Hún ákvað að þakka honum vel fyrir við tækifæri .
Hún sat lengi í hellinum og horfði út á sjóinn .
Það var hlýtt úti en dálítill vindur svo sjórinn gutlaði við steinana í fjörunni .
Það var afslappandi að fylgjast með bárunum og heyra ekkert nema niðinn frá hafinu og einstaka garg í gráðugum mávum sem sveimuðu yfir víkinni í leit að æti .
Hún grét en henni leið samt líka vel .
Hún var þakklát vinkonu sinni fyrir þessa frábæru gjöf og ákvað að geyma hana alltaf vel .
Kannski myndi hún einhvern tímann þegar hún yrði fullorðin segja börnunum sínum söguna um dagbókina en hún myndi aldrei sýna neinum hana .
Bókin og innihald hennar yrði leyndarmál þeirra tveggja .
Ástu langaði mest að koma sér vel fyrir einhvers staðar og lesa alla bókina í einum rykk og hún var líka forvitin að vita hvað stæði í hinu bréfinu .
Það var notalegt að nú áttu þær tvær leyndarmál saman .
Frábært leyndarmál .
En hvaða loforð var Eyvör að tala um ?
Mikilvægt loforð ?
Ásta var næstum því viss um að hún væri tilbúin að lofa Eyvöru hverju sem væri en henni datt ekkert í hug sem Eyvör gæti beðið hana um .
Var ekki hvort sem er orðið of seint að lofa henni einhverju núna ?
Bókin var ekki þykk en hún var núna mikilvægasti hluturinn sem Ásta átti .
Hún gat ekki beðið með að hefja lesturinn , opnaði bókina og sökkti sér niður í fyrsta kaflann .
Elsku dagbók Ég heiti Eyvör og er alveg glænýorðin tíu ára .
Ég keypti þig fyrir afmælispeninginn minn og ætla að segja þér öll leyndarmálin mín .
Ég segi henni Ástu , bestu vinkonu minni , næstum því allt en mér finnst gaman að skrifa það líka .
Kannski ætla ég einhvern tímann að skrifa bækur sem aðrir fá að lesa og þá ætla ég að skrifa svakaleg ævintýri , kannski um arabískar prinsessur og dreka og spennandi ferðalög .
Bróðir minn heitir Siggi .
Hann er fjórtán ára og er töffari en samt góður .
Mamma heitir Guðlaug og pabbi heitir Eiríkur .
Mér finnst að þú eigir líka að heita eitthvað svo ég ætla að skíra þig .
Pabbi kallar mig oft skvettu og ég fann eitt sniðugt nafn fyrir þig sem rímar við það .
Mér finnst þú ekki geta heitið Sigríður eða eitthvað svoleiðis af því að þú ert bók .
Svo að hér með skíri ég þig Flettu .
Ég ætla aldrei að sýna neinum það sem ég skrifa í þig heldur bara lesa það sjálf þegar ég verð gömul og leiðist kannski á elliheimilinu .
Ég held samt að mér muni ekki oft leiðast því að þegar ég verð gömul ætla ég að eiga fullt fullt af barnabörnum sem koma alltaf í heimsókn og fá brjóstsykur hjá mér og svo ætla ég að fara oft í göngutúra af því að það er svo hollt .
Svo ætla ég líka að eiga eldgamlan kærasta og læra að dansa með honum gömludansana og fara oft á böll .
Ég ætla ekki að skrifa á hverjum degi svo eiginlega ertu ekki dagbók heldur bara svona stundumbók .
Það er samt ekki til neitt sem heitir stundumbók svo ég kalla þig bara dagbók .
Vonandi verðum við góðar vinkonur .
Eyvör
Þegar Ásta kom heim í kvöldmat var mamma þögul en greinilega eftirvæntingarfull .
Hún vissi auðvitað af hverju Ásta vildi frekar fara á hjólinu í skólann en að fá far og nú beið hún örugglega eftir að fá að vita um hvað skilaboðin frá Eyvöru hefðu snúist .
Ásta reyndi að láta ekki á neinu bera og dagbókin var vandlega falin ofan í skólatöskunni hennar .
Hún sá að mamma varð fyrir vonbrigðum en knúsaði samt Ástu og sagði henni að maturinn væri alveg að verða tilbúinn .
Við matarborðið var löng þögn áður en mamma herti sig upp og spurði hvort Ásta hefði farið á þennan leynistað .
« Já , ég fór þangað strax eftir skóla , » sagði hún og hélt áfram áður en mamma næði að spyrja meira .
« Og ég veit núna hvað Eyvör meinti með skilaboðunum .
Ég get samt eiginlega ekki sagt þér hvað það er en það er mjög gott . »
Ásta sá að mömmu létti en að hún varð jafnframt dálítið vonsvikin .
Hún hafði auðvitað verið forvitin alveg eins og Ásta .
« Jæja kelli mín , ég skil það .
Þið eruð orðnar nógu stórar til að eiga ykkar leyndarmál .
Farðu bara varlega ef þú ferð aftur á þennan leynistað .
Er hann nokkuð á hættulegum stað ? »
« Nei nei , hann er ekkert svoleiðis , » svaraði Ásta sannfærandi og mamma virtist ánægð með það .
Ásta fór snemma í háttinn og mamma varð steinhissa þegar hún lokaði dyrunum inn til sín .
Það hafði hún aldrei gert fyrir svefninn áður .
Ásta náði í dagbókina í skólatöskuna sína og lagðist upp í rúm .
Hún fór oft á bókasafnið og á náttborðinu hennar var alltaf bunki af bókum .
Henni fannst gott að lesa nokkra kafla í skemmtilegri bók fyrir svefninn en þetta var allt öðruvísi .
Það var næstum því eins og Eyvör væri hjá henni þegar hún las dagbókina og það var notaleg tilfinning .
Henni fannst eins og þær væru að spjalla saman í gegnum bókina .
Hún las nokkrar dagbókarfærslur og flissaði upphátt yfir sumum þeirra .
Hún Eyvör gat nú verið dálítið fyndin stundum .
Elsku Fletta Ég fór í ferðalag með skólakórnum um helgina og það var rosalega rosalega leiðinlegt .
Ekki samt allan tímann .
Ásta var líka með af því að við erum báðar í kórnum .
Við æfum einu sinni í viku eftir skóla á miðvikudögum .
Það eru fjórtán stelpur í kórnum en bara þrír strákar og Halla tónmenntarkennari stjórnar kórnum .
Hún elskar strákana mest , örugglega af því að þeir eru svo fáir , þótt þeir kunni ekki einu sinni að syngja .
Nema einn , hann kann alveg að syngja og syngur meira að segja stundum einsöng .
Við fórum ekkert svo langt , bara svona einn klukkutíma í rútu og það voru rosaleg læti í okkur á leiðinni .
Það var alveg gaman .
Svo gistum við í íþróttasal en ég gleymdi dýnunni minni heima svo ég varð að sofa á gólfinu .
Sem betur fer var gólfið mjúkt og svo fékk ég að stinga hausnum inn á dýnuna hennar Ástu .
Við máttum eiginlega ekki gera neitt nema syngja alla helgina og Halla var alltaf með æfingar tvisvar á dag .
Svo þurftum við líka að æfa með öðrum kórum sem voru þarna og þá þurftum við að standa endalaust lengi og syngja sama lagið næstum því þúsund sinnum .
Við fórum einu sinni í sund en máttum ekkert fara í djúpu laugina þótt við kynnum að synda .
Það var ekkert dót í lauginni og bara einn pínulítill heitur pottur .
Eftir sundið máttum við kaupa ís en við máttum ekki borða neitt annað óhollt alla helgina .
Ég ætla að kvarta við mömmu og segja henni að í staðinn vilji ég fá tvo nammidaga næstu helgi .
Á sunnudaginn fórum við í kirkju og sungum fyrir fullt af fólki þar .
Mér fannst það ekkert svo leiðinlegt og eiginlega bara soldið skemmtilegt .
Ég ætlaði að standa mig vel svo Halla myndi kannski hrósa einhverjum öðrum en strákunum og söng allan tímann eins hátt og ég gat .
Alveg rosalega hátt sko .
Mér finnst mjög gaman að syngja en veit ekki hvort ég nenni að vera mikið lengur í kór .
Halla hrósaði engum nema strákunum .
Hún myndi örugglega hrósa Ástu ef það heyrðist eitthvað í henni .
Hún syngur fallega en bara svo lágt að maður þarf næstum því að vera með raddhækkunarvél til að heyra í henni .
Nú þarf ég að fara að læra en ég skrifa bráðum aftur .
Eyvör Ásta mundi vel eftir kórferðalaginu .
Eyvör söng svakalega hátt í kirkjunni en tók ekkert eftir því þegar Halla sendi henni hvað eftir annað merki um að hegða sér vel .
Ástu fannst það samt eiginlega bara gott á Höllu , henni fannst hún ekki skemmtilegur kennari .
Ástu hafði alltaf fundist kórar merkilegir og heillandi .
Hún hafði hlustað á alls konar kóra í kirkjum og í sjónvarpinu og fundist merkilegt hvernig stjórnendurnir gátu spilað á þessa stóru hópa af fólki eins og margradda hljóðfæri .
Með einföldum handahreyfingum gátu þeir látið þessi sérstöku hljóðfæri framleiða ótal mismunandi tóna og ef þeir voru flinkir virtust þeir meira að segja geta látið mann gleyma því að kórinn samanstæði af ólíkum einstaklingum .
Allt í einu fannst manni eins og kórinn hefði sína eigin sál .
Það var Ásta sem fékk Eyvöru til að koma með sér á kóræfingar en þegar Eyvör ákvað að hætta , stuttu eftir kórferðalagið , vissi Ásta það ekki fyrirfram .
Það gerðist á miðri æfingu einn miðvikudaginn .
Halla skammaði Eyvöru dálítið fyrir að kunna ekki textann við eitt lagið en þá benti Eyvör henni á að þetta væri asnalegur texti sem rímaði ekki einu sinni .
Svo sagðist hún vera hætt og gekk út .
Halla þóttist vera leið en Ásta mundi greinilega hvernig hún var á svipinn ; næstum því sigri hrósandi eða alla vega mjög ánægð .
Ásta skildi það samt dálítið vel því að Eyvör var ekki mjög flink að syngja .
« Þú verður nú samt áfram með okkur , Ásta mín , er það ekki ? »
sagði Halla en var greinilega alveg sama þótt Eyvör færi .
« Ööö , jú jú , » svaraði Ásta þá og þar með var það ákveðið .
Ásta var í kórnum allan tíu ára bekkinn en það var óvenjulegt því að stelpurnar gerðu næstum því allt saman .
Ásta hætti að lesa áður en klukkan varð allt of margt þótt það væri erfitt að leggja frá sér dagbókina .
Hún varð að reyna að fá góðan svefn þessa nótt því að næsti dagur yrði erfiður .
Hún þyrfti að fara í skólann fyrir hádegi en eftir hádegi hafði mamma fengið frí fyrir hana því að þá yrði kistulagningin hennar Eyvarar .
Jarðarförin yrði samt ekki fyrr en á laugardaginn .
Ásta mundi á síðustu stundu að dagbókin mætti ekki liggja á náttborðinu og stóð upp til að fela hana .
Eftir dálitla stund fann hún góðan stað .
Í botninum á rúminu hennar voru þykkar spýtur sem dýnan lá svo ofan á .
Hún tróð dagbókinni undir dýnuna ofan á tvær af spýtunum og var ánægð með staðinn .
Þannig var bókin vel falin og mamma myndi örugglega ekki einu sinni sjá hana þótt hún ryksugaði undir rúminu .
Kistulagningin var haldin í fallegri kapellu rétt hjá kirkjunni í hverfinu þeirra .
Þetta var lítið , hvítt hús með litríkum glerlistaverkum í gluggunum .
Tvö útikerti loguðu sitt hvorum megin við innganginn og inni í anddyrinu hafði verið kveikt á stórum kertum sem stóðu undir mynd af Jesú og nokkrum börnum .
Í kistulagninguna komu bara nánustu skyldmenni Eyvarar og svo hafði Ástu og mömmu verið boðið .
Ásta hafði einu sinni áður verið við kistulagningu .
Afi hennar dó rúmum fimm árum áður og þá var Kistulagningin á sama tíma og jarðarförin .
Hún fór ekki upp að kistunni en sá samt að í henni lá afi eins og hann væri steinsofandi .
Þótt hún vissi að hann væri dáinn átti hún hálft í hvoru von á að hann færi að hrjóta hátt eins og hann gerði alltaf og þegar henni fannst ein konan syngja ofsalega falskt var hún dauðhrædd um að afi myndi sussa höstugur á hana .
Ástu þótti líka hræðilegt að sjá kistuna með afa í síga ofan í jörðina í kirkjugarðinum .
Hann hafði alltaf sagt við Ástu að þegar hann dæi ætti hún ekki að gráta mikið heldur vera glöð því að þá fengi hann að hitta ömmu aftur .
Hann sagðist ætla að kyssa hana þúsund sinnum beint á munninn og dansa svo með henni inn í sólarlagið .
Svo myndu þau vera saman alltaf upp frá því .
Þegar presturinn byrjaði að moka mold yfir kistuna ofan í jörðinni fór Ásta að hágráta því að þá hélt hún að afi kæmist ekki út til að hitta ömmu .
Eftir jarðarförina sagði Ásta mömmu frá þessum hugrenningum sínum og þær mæðgur áttu langar samræður um lífið og dauðann og líkamann sem lá í kistunni .
« Líkaminn er bara hylki utan um sálina og þegar maður deyr þarf maður ekki lengur að nota hylkið , » útskýrði mamma .
« Þegar afi dó flögraði sálin hans hamingjusöm út úr líkamanum og kannski fékk hann meira að segja strax þá að hitta sálina hennar ömmu .
Innraðirnar kunna líka að hafa gagnast lífverum á annan hátt eftir að þær höfðu unnið sér tilverurétt .
Bent hefur verið á að vegna fyrirferðar sinnar auki þær verulega tíðni endurröðunar á milli gena og innan gena .
Frá þróunarfræðilegu sjónarhorni gæti það verið lífverunni í hag , en vissulega eru aðrar leiðir hugsanlegar til að auka endurröðunartíðnina .
Einnig er bent á að táknraðabútar samsvara alloft afmörkuðum hneppum í prótínum .
10 Innraðaskipulagið bjóði upp á að slíkir táknraðabútar flytjist til í erfðaefninu fyrir endurröðun , tengist öðrum bútum á nýjan hátt og fram komi ný prótín .
Skipulagið stuðli þannig að nýsköpun gena og prótína .
Samanburður á prótínum hefur leitt í ljós ýmis dæmi til vitnis um slíkar tilfærslur táknraða .
11 Talsvert er þannig um að skyldir táknraðabútar fyrirfinnist í genum sem að öðru leyti eru óskyld .
Enn eiga menn að líkindum margt ólært um þýðingu innraðaskipulagsins þótt erfitt geti reynst að skýra uppruna þess .
Nú er búið að raðgreina erfðaefni nokkurra heilkjörnunga , sveppa , dýra og plantna , og árið 2001 var lokið við að raðgreina meginhlutann af erfðaefni mannsins .
Hins vegar verður að hafa í huga að þótt raðgreiningu erfðaefnis sé lokið getur mikið verk verið óunnið við túlkun á niðurstöðunum .
Enn hefur t.d. ekki fengist fullvissa um hve mörg gen eru í erfðaefni mannsins .
Af tegundum heilkjörnunga sem búið er að raðgreina má nefna gersveppinn Saccharomyces cerevisiae sem hefur um 6000 gen eða álíka mörg og genaflestu bakteríur , fjarskyldan gersvepp , Schizosaccharomyces pombe , sem kemst af með um 5000 gen , þráðorminn Caenorhabditis elegans með um 19.500 gen , ávaxtafluguna með um 13.600 gen og plöntuna Arabidopsis thaliana af krossblómaætt með um 25.000 gen .
Við þennan lista má bæta manni og mús .
Samkvæmt nýlegum niðurstöðum má telja líklegt að maðurinn hafi ekki yfir 25.000 gen .
12 Gen músarinnar eru líklega ívið færri en gen mannsins .
Það vekur athygli í þessari upptalningu að hinn örsmái þráðormur , C. elegans , sem er gerður úr aðeins 998 frumum , skuli hafa fleiri gen en ávaxtaflugan , sem óneitanlega er meiri og margbrotnari smíð en ormurinn .
Hann leynir á sér hinn aumlegi ormur og slagar reyndar að genafjölda til hátt upp í tegundina sem hefur stært sig af því að vera kóróna sköpunarverksins .
Það lítur út fyrir að þróun hryggdýra hafi ekki haft í för með sér mjög mikla fjölgun gena heldur hafi innraðaskipulagið og mismunandi splæsing táknraða verið nýtt rækilega til að tryggja þá prótínfjölbreytni sem þurfti í ólikum vefjum líkamans .
Hugum eilítið betur að erfðaefni mannsins .
Alls er það um 3.200 milljónir kirnapara .
Aðeins um 1% af þeim er táknraðir gena .
Það sem eftir er skiptist á innraðir , raðir milli gena sem að hluta til gætu gegnt stjórnunarhlutverki , endurteknar raðir með óvisst hlutverk og stökkla eða afleiður þeirra sem eru um 45% af erfðaefninu ásamt leifum retróveira ( 8% ) .
13 Stökklar eru einingar sem geta flutt sig til í erfðaefninu .
Þeir hafa engu þekktu hlutverki að gegna og vekur furðu hve fyrirferðarmiklir þeir eru .
Í erfðaefni mannsins eru þeir aðallega af tveimur gerðum sem hér nefnast L- og S-stökklar .
Þeir fyrrnefndu eru um 6000 kirnapör á lengd en þeir síðarnefndu 100-400 kirnapör .
Báðar gerðir koma fyrir í gífurlegum fjölda eintaka sem eru dreifð um erfðaefnið .
Mikill meirihluti þessara stökkla virðist þó vera óvirkur og ófær um tilfærslu í erfðaefninu .
Það fer greinilega lítið fyrir táknröðum í erfðaefni mannsins , þótt þær skipti óneitanlega hvað mestu máli fyrir frumustarfsemina .
Innraðirnar eru fyrirferðarmiklar en að þeim meðtöldum eru genin þó varla nema um fjórðungur af erfðaefninu .
Það er ráðgáta hve mikið auka-erfðaefni hefur hlaðist á litningana í tímans rás , stuttar endurteknar raðir , milliefni og sérstaklega stökklar .
Í bakteríum eru yfir 90% af erfðaefninu hreinar táknraðir .
Tekið skal fram að maðurinn hefur enga sérstöðu meðal hryggdýra hvað þetta varðar .
Það sama á t.d. við um músina enda eru maður og mús tiltölulega skyldar spendýrategundir .
14 Samanburður á genum fjarskyldra tegunda staðfestir að grunnurinn að frumustarfsemi allra lífvera er sá sami .
Í slíkum samanburði er reyndar oftast vísað til prótínafurða gena frekar en til genanna sjálfra , því sökum eðlis erfðatáknmálsins geta orðið talsverðar breytingar á kirnaröð gens án þess að það komi fram í amínósýruröð prótíns .
Frá sjónarhorni þróunar eru slíkar breytingar að vísu áhugaverðar en það er amínósýruröðin sem ræður eiginleikum prótínsins og það hlýtur að vera hún sem reynir á við náttúrulegt val .
Samanburður sýnir að 43% af prótínum ormsins C. elegans og 61% af prótínum ávaxtaflugunnar eiga sér samsvörun meðal prótína mannsins .
Samsvörun prótína músar og manns er yfir 90% en simpansa og manns yfir 99% .
15 Mjög fá prótín munu vera sérstök fyrir manninn .
Það er líkt og tegundirnar hafi í mörg hundruð milljónir ára verið að prófa hvernig best mætti nýta fornan arf gena og prótína .
Þær hafa gert það hver á sinn hátt og einhvern veginn rataði maðurinn eða forverar hans á leiðir til sérstakrar þroskunar heilabúsins sem aðrar tegundir fundu ekki .
Nú er raðgreining á erfðaefni nánasta núlifandi ættingja okkar , simpansans , langt á veg komin og verður mjög forvitnilegt að bera það vandlega saman við erfðaefni mannsins .
Tegundirnar eru óumdeilanlega afar ólíkar hvað snertir líkamsvöxt , þroska heilabúsins , hugsun og tjáningu hennar .
Ef til vill getur samanburður á erfðaefni tegundanna varpað einhverju ljósi á þennan mun .
Þótt munurinn á prótínum tegundanna sé smávægilegur í amínósýrum talinn þá kann hann í vissum tilvikum að skipta verulegu máli , en hitt er miklu líklegra að það sé stjórnun á genastarfi sem veldur mestu um ólíkar þroskunarleiðir .
Að mismikið sé t.d. framleitt af ákveðnum stjórnprótínum á ákveðnum stigum þroskunar eða að viss stjórnprótín nái að hafa áhrif á starfsemi annarra gena í manni en apa .
Smávægilegar breytingar í stjórnkerfum gena gætu hugsanlega hafa komið miklu til leiðar .
Þegar hafa verið gerðar tilraunir sem sýna að tjáning ýmissa gena er ólík í vefjum simpansa og manns , en það kemur kannski óþægilega á óvart að meiri munur var á tjáningu í lifur en heila .
16 Almennt virðist þó vera meiri tjáning gena í heila manns en simpansa .
Ekkert er enn vitað nánar um þýðingu mismunarins fyrir þróun þessara tegunda .
Svo mikið vitum við þó , að skref í þróun lífsins á borð við það að breyta apa í mann - að svo miklu leyti sem það hefur tekist - þurfa ekki að kosta meiri háttar umturnanir á erfðaefni eða stórfelldar nýjungar í prótínsmíð .
Forvitnilegt verður að fylgjast með frekari samanburði á erfðaefni þessara tegunda og hvort hægt verður að skilgreina erfðabreytingar sem skipt hafa sköpum fyrir þróun mannsins .
Uppgötvun innraða breytti svo um munaði hugmyndum um genið .
Í bakteríum höfðu menn kynnst stjórnröðum gena , sem eru reyndar enn þá umfangsmeiri hjá heilkjörnungum , en táknraðir bakteríugena voru samfelldar eins og allir höfðu búist við .
En svo birtist heilkjörnungsgenið þar sem táknröðin sjálf er slitin sundur af merkingarlausum innröðum .
Það gat jafnvel orkað tvímælis hvort telja ætti innraðirnar til gensins .
Skilgreiningarvandinn eykst enn þegar taka skal tillit til mismunandi splæsingar táknraðabúta og framleiðslu mismunandi prótína eftir fyrirsögn sama gensins .
Við erum þá komin æði langt frá staðhæfingu Beadles og Tatums , « eitt gen , eitt ensím » , og ekki síður fjarri þeim skilningi sem lengi hafði dugað að gen réði gerð einnar peptíðkeðju prótíns .
Þær breytingar sem orðið hafa á skilningi manna á genum frá fyrstu árum sameindaerfðafræðinnar ( sjá 3. kafla ) varða því annars vegar stjórnraðir sem bæst hafa við genið og nauðsynlegar eru fyrir eðlilega starfsemi þess og hins vegar innraðaskipulagið sem hefur í för með sér bæði óvænta stærð gena og óvænta fjölbreytni afurða þeirra .
Ekki er laust við að erfðafræðingar veigri sér nú við að setja fram skilgreiningu á genhugtakinu en þeir halda samt áfram að nota það og láta það ná jafnt yfir hin einföldu gen baktería og hinar sundurslitnu og fjölvirku starfseiningar í litningum heilkjörnunga .
Það er kannski ekki að furða að raddir hafa heyrst um að best væri að leggja genið fyrir róða .
Sú hugmynd hefur þó ekki fengið hljómgrunn meðal erfðafræðinga .
17 Genhugtakið er of rótgróið til þess að skilgreiningarvandi fái hrakið það út af sviðinu .
Ekki viljum við hætta að tala um líf þótt líffræðingum hafi gengið afleitlega að skilgreina hugtakið .
Gen eru raunverulegar og þrátt fyrir allt sæmilega vel afmarkaðar starfseiningar í erfðaefninu .
Um stjórnun á starfsemi þeirra verður fjallað sérstaklega í næsta kafla .
6.kafli
Stjórnun genastarfs
Eins og fram hefur komið reyndust gen sveppa , dýra og plantna mjög ólík genum baktería að innra skipulagi .
Það sama má segja um stjórnraðir sem genunum fylgja og ekki síður um allan umbúnað erfðaefnisins í litningum .
Litningar heilkjörnunga eru nær ævinlega fleiri en einn og oft skipta þeir mörgum tugum .
Þeir eru alltaf línulegir .
Í þeim er einn samfelldur , tvöfaldur DNA-þráður sem getur verið mjög langur og borið mörg hundruð gen en varla jafn mörg og bakteríulitningur af meðalstærð .
Gen heilkjörnunga eru hins vegar að jafnaði miklum mun stærri en bakteríugenin .
Í heilkjörnungum tengist DNA-þráður litnings litlum basískum prótínum sem nefnast histónar .
Þeir eru af fimm gerðum og mynda fjórir þeirra ásamt um 200 kirnapörum af DNA-þræðinum korn sem nefnast litnisagnir .
Það eru tvö eintök af hverjum þessara históna í hverri litnisögn umvafin DNA-þræðinum en fimmti históninn tengist ögnunum aðeins lauslega .
Þetta skipulag ( 11. mynd ) er sameiginlegt með litningum allra heilkjörnunga og amínósýruröð flestra histónanna er með eindæmum vel varðveitt þótt um fjarskyldar tegundir sé að ræða .
Litningsþráður þétt skipaður litnisögnum er um 10 nm í þvermál en hann er í frumunni undinn upp í gorm sem er um þrisvar sinnum gildari .
Þetta er grunnskipan erfðaefnisins en við frumuskiptingu þéttist litningurinn enn að miklum mun og koma fleiri prótín þar við sögu .
Litningar í mítósuskiptingu geta verið um 20 sinnum gildari og þar eftir styttri en 30 nm þræðirnir ( 11. mynd ) .
Þegar fjallað er um stjórnun á genastarfi í heilkjörnungum er óhjákvæmilegt að huga sérstaklega að þessu skipulagi litninganna sem er svo gjörólíkt því sem gerist hjá dreifkjörnungum .
Hjá þeim eru genin að heita má nakin og stjórnraðir þeirra óvarðar bæði fyrir RNA-fjölliðara og stjórnprótínum .
Í heilkjörnungum varnar hin þétta litningsbygging fjölliðara og stjórnprótínum hins vegar aðgangs , nema því aðeins að sérstakar ráðstafanir hafi verið gerðar til þess að losa um litnisagnafjötrana .
Ef gen á að starfa þá er þetta fyrsta skrefið í virkjun þess .
Losunin er að nokkru leyti fólgin í því að umbreytingar eru gerðar á lýsínamínósýrum históna á ytra borði litnisagna .
Við það gliðna litnisagnirnar og gen verða aðgengileg til umritunar .
Hér eru í raun margbrotin ensímkerfi að verki , sem menn eru nú að kynnast , en minna er vitað um þá sérvirkni sem þarf til þess að rétt svæði litnings og rétt gen verði gerð aðgengileg á réttum tíma .
1 Stýrlar heilkjörnungagena eru ólíkir bakteríustýrlum og oft ólíkt margbrotnari að skipulagi .
Fleiri prótín þarf líka til þess að koma umritun af stað en í bakteríum .
RNA-fjölliðarar í kjarna heilkjörnunga eru þrír og skipta þeir með sér verkum .
Hér beinist athyglin að þeim sem umritar öll prótínákvarðandi gen .
Ólíkt því sem algengt er hjá dreifkjörnungum mynda gen heilkjörnunga ekki genagengi heldur eru þau umrituð hvert fyrir sig .
Rétt fyrir framan upphafsstað umritunar eru gjarnan raðir kirna þar sem hópur prótína bindst þegar umritun skal hefjast ( 12. mynd ) .
Þessi prótín eru nauðsynleg til þess að RNA-fjölliðari geti tengst stýrli .
2 Fjær eru oft tveir eða fleiri bindistaðir fyrir önnur almenn stjórnprótín .
Einnig geta verið bindistaðir fyrir sértækari stjórnprótín sem örva eða letja umritun frá stýrlinum .
Ekki er óalgengt að nokkur mismunandi sértæk stjórnprótín geti verkað á umritun frá sama stýrli .
Stýrlar eru þannig starfsvettvangur æði margra almennra og sértækra stjórnprótína sem öll láta sig umritun gensins varða , flest örvandi en sum hindrandi .
Það getur farið eftir aðstæðum í frumunni hvaða stjórnprótín skipta sér af tjáningu gensins hverju sinni .
En þessu til viðbótar koma svonefndar efliraðir oft við sögu .
Það eru stjórnraðir sem geta verið í verulegri fjarlægð frá sjálfu geninu , jafnvel svo mörgum hundruðum kirnapara skiptir .
Oftast eru efliraðir fyrir framan genið sem þær hafa áhrif á , en þótt merkilegt kunni að virðast geta þær líka haft sín áhrif á umritun gens þótt þær séu aftan við það eða í einni af innröðum þess .
Efliraðir geta aukið geysimikið á tjáningu gena umfram það sem venjulegur stýrill megnar .
Líkt og stýrlar hafa þær bindisvæði fyrir ákveðin stjórnprótín .
Þær geta verið einfaldar með einungis eitt bindisvæði eða settar saman úr nokkrum bindisvæðum fyrir ólík prótín .
Sömu bindisvæði geta komið fyrir í efliröðum og í stýrlum og skilin milli stjórnraða stýrils og efliraða eru ekki alltaf skýr .
Talið er að efliraðir verki þannig að lykkja komi á DNA-helixinn sem geri það að verkum að þær ásamt tengdum prótínum nái snertingu við sjálfan stýrilinn og RNA-fjölliðarann sem honum er tengdur og verki sú snerting örvandi á umritun ( 12. mynd ) .
3 Einnig eru dæmi um að letjandi prótín geti tengst efliröðum .
Þegar borin eru saman stjórnkerfi í frumum heilkjörnunga sést að úrræði þeirra eru mörg og mismunandi .
Hvert hefur sín sérkenni ekki síður en stjórnkerfi dreifkjörnunga .
Líkt og í dreifkjörnungum eru mörg dæmi þess að smásameindir geti , með því að tengjast stjórnprótínum , haft úrslitaáhrif á starfsemi gena .
Gott dæmi um þetta eru sterahormón hryggdýra .
Þessi hormón , t.d. estrógen og testósteron , eru fjórhringa smásameindir sem framleiddar eru í innkirtlum og berast um líkamann með blóðinu .
Þær flytjast auðveldlega inn í frumur þar sem þær bindast sérstökum prótínum , svonefndum viðtakaprótínum , í umfrymi eða kjarna .
Mismunandi hormón tengjast ólíkum viðtakaprótínum .
Tengingin breytir lögun viðtakaprótíns og það getur nú með bindingu við sértækar stjórnraðir örvað umritun gena sem lúta stjórn hlutaðeigandi sterahormóns .
Stjórnraðirnar eru gjarnan í allmikilli fjarlægð frá stýrli og með viðtakaprótínunum starfa oft önnur stjórnprótín sem örva eða draga úr umritun .
En það sem hér skiptir meginmáli er að með breytingu á styrk einnar smásameindar í frumum líkamans má kalla fram breytingar á starfsemi fjölmargra gena .
Tjáningu þessara gena kann að vísu einnig að vera stjórnað af öðrum þáttum , og meðal annars þess vegna geta sömu genin brugðist ólíkt við sama hormóninu í ólíkum frumum líkamans .
4 Á síðustu árum hefur sannast að það eru ekki aðeins prótín sem vinna að stjórnun á tjáningu gena heldur líka litlar RNA-sameindir ( miRNA ) sem yfirleitt verka á mRNA-sameindir og hindra þýðingu þeirra .
Í sinni virku mynd eru þessar sameindir aðeins 21-22 kirni á lengd en forverar þeirra eru lengri .
Í erfðaefni mannsins eru um 250 gen fyrir slíkar sameindir en ekki er enn vitað hve víðtæku hlutverki þær gegna .
5 Ljóst er að stjórnun á umritun gens getur verið margslungið mál .
Enn verður þetta flóknara þegar horft er til þeirrar miklu frumusérhæfingar sem einkennir dýr og plöntur .
Hægt er að bera saman tjáningu gena í ólíkum frumum líkamans með því að fylgjast með framleiðslu mRNA-afrita af genum .
Þegar þetta er gert sést að fjöldi gena starfar nokkuð jafnt í þeim öllum .
Þessi gen , búsýslugen , ákvarða prótín sem þörf er á við dagleg störf allra frumugerða .
En að auki eru gen sem aðeins starfa í ákveðnum frumugerðum , sum aðeins í vöðvafrumum , önnur aðeins í taugafrumum o.s.frv.
Þessi gen mætti nefna sérhæfigen .
Fjöldi búsýslugena í frumum spendýra er gróflega áætlaður um 10.000 en að auki geta vel verið starfandi í frumu um 1000 sérhæfigen .
6 Fjöldi þeirra er þó eflaust mismunandi eftir frumugerðum .
Athyglisvert er að búsýslugen eru að jafnaði minni en sérhæfigen sem sum eru risastór og miklu til kostað að tjá þau .
7 Frumusérhæfing hefur með örfáum undantekningum ekki í för með sér breytingar á erfðaefninu sjálfu heldur einvörðungu breytingar á tjáningu gena .
Þetta sannast áþreifanlega þegar dýr eru klónuð með því að flytja kjarna úr sérhæfðri frumu inn í kjarnasvipta eggfrumu .
Það væri augljóslega ekki hægt ef frumusérhæfing fæli í sér varanlega óvirkjun einhvers hluta erfðaefnisins .
Hinar ólíku frumur líkamans hafa því sama erfðaefni en nýta það á mismunandi hátt .
Sérhæfingin gerir miklar kröfur til stjórnkerfa sem þurfa , ef svo má segja , að vera sérhönnuð fyrir hverja frumugerð .
Mismunandi sérhæfing frumna er trúlega jafngömul fjölfrumungum sem líklega hófu göngu sína fyrir um milljarði ára , en þá höfðu einfrumungar verið einráðir í lífríki jarðar í um tvo og hálfan milljarð ára .
Það hefur orðið mörgum umhugsunarefni hve seint fjölfrumuskipulagið kom fram en skýringin kann einmitt að felast í þeim miklu kröfum sem það gerir til stýringar á genastarfi .
Frumusérhæfing , t.d. í líkama mannsins , hefst þegar á fyrstu stigum fósturþroskunar og heldur áfram allt til loka hennar .
Það er afar langt frá því að menn skilji til hlítar hvernig frumur með sams konar erfðaefni greinast á réttum stað og réttum tíma í ólíka vefi og hvernig fóstrið mótast í form sinnar tegundar .
Á að líta er eins og þetta mikla og margslungna þroskunarferli fari eftir fastmótaðri áætlun sem sjaldan skeikar .
Því er ekki að furða að sú hugsun hafi vaknað að erfðaefnið beri í sér nokkurs konar forrit að byggingu lífverunnar sem fylgt er vandlega í fósturþroskun og reyndar áfram í frumum fullþroskaðs einstaklings .
8 Þessi samlíking hefur verið gagnrýnd en enginn efast þó um að stjórnun á starfi gena er ein allra mikilvægasta forsenda þroskunarferla og frumusérhæfingar .
9 Stjórnun gena á þroskunarferlum hefur verið könnuð hvað ítarlegast hjá ávaxtaflugunni .
Brautryðjandi þessara rannsókna var bandaríski erfðafræðingurinn E.B . Lewis ( 1918-2004 ) .
Menn höfðu snemma veitt eftirtekt sjaldgæfum stökkbrigðum flugunnar sem einkenndust af meiri háttar breytingum á líkamsbyggingu .
Dæmi um þetta eru flugur sem hafa fjóra vængi í stað tveggja og aðrar sem hafa fætur í stað fálmara rétt við augun .
Slíkar breytingar komu Lewis á spor ákveðinna gena sem gegna lykilhlutverki í fósturþroskun flugunnar .
Þessi gen eru nefnd Hox-gen eða einkennigen .
Ávaxtaflugan er eins og önnur skordýr liðskipt og upphaf liðskiptingarinnar má rekja til fyrstu stiga fósturþroskunar .
Reyndar eru fyrstu stig liðskiptingarinnar að hluta til undir stjórn móðurgena .
Ólíkt því sem er t.d. hjá mönnum er hin frjóvgaða eggfruma skautuð , þannig að í henni er markaður fram- og afturendi .
Eftir allmargar frumuskiptingar og myndun kímfósturs skiptist fóstrið í svonefnda dulliði , 14 að tölu .
Dulliðirnir sjást reyndar ekki en eru engu að síður undirstaða raunverulegrar liðskiptingar eins og hún kemur fyrst fram þegar lirfan tekur að þroskast .
Þekkt eru mörg gen sem nauðsynleg eru fyrir þessa fyrstu liðskiptingu , svonefnd liðskiptigen .
Fyrst þegar skiptingu í dulliði er lokið koma Hox-genin til sögunnar en þeirra er þörf við ákvörðun á sérkennum hvers liðar fyrir sig eins og þau birtast í fullþroskaðri flugu .
Genin , sem eru alls átta , verka á mismunandi liði .
Stökkbreytingar í þeim geta orðið til þess að færa einkenni á milli liða eins og í dæmunum hér að framan .
Margar stökkbreytingar í Hox-genum flugunnar eru hins vegar banvænar á mismunandi stigum fósturþroskunar .
10 Hox-genin koma fyrir í tveimur hópum á einum af fjórum litningum flugunnar ( 13. mynd ) .
Þau eru mjög stór , þótt prótínin sem þau ákvarða séu einungis af meðalstærð .
Stærðin stafar af því að stjórnraðir þeirra eru mjög umfangsmiklar .
Genin hafa öll í táknröðum sínum 180 kirnapara röð sem nefnist stýriröð .
Þessi röð ræður 60 amínósýra röð , svonefndu einkennisvæði , í tilsvarandi Hox-prótíni .
Einkennisvæði allra Hox-prótína eru svipuð en ekki eins .
Hox-prótínin eru öll stjórnprótín sem tengjast ákveðnum stjórnröðum ofanvert við þau gen sem þau stjórna .
Það er einmitt einkennisvæði Hox-prótínanna sem binst stjórnröðunum .
Áhrif Hox-prótínanna eru margbrotin og vísbendingar eru um að í flugunni geti yfir 100 gen verið undir stjórn ákveðins Hox-prótíns .
11 Hlutverk fæstra þessara gena er þekkt en þess er að vænta að á komandi árum takist að rekja hina margslungnu tengslaslóð sem liggur til Hox-genanna og frá þeim til annarra gena sem taka þátt í að móta líkamsbyggingu flugunnar .
Það verður þó ærið verk .
Rannsóknir á fósturþroskun hjá hryggdýrum eru miklum mun erfiðari viðfangs en hjá ávaxtaflugunni og fyrir nokkrum áratugum hefðu víst fáir gert ráð fyrir að flugurannsóknirnar gætu varpað miklu ljósi á þroskunarferli hryggdýra .
Þetta hefur þó farið á annan veg .
Menn hafa komist að því að Hox-genin margumtöluðu eru ekkert einkamál skordýra heldur finnast þau líka hjá öðrum fjölfrumnadýrum allt frá holdýrum til spendýra og hafa haldið sérkennum sínum næsta vel í gegnum þróunarsögu sem spannar um 600 milljónir ára .
Hox-gen hryggdýra samsvara Hox-genum ávaxtaflugunnar en eru í fjórum eintökum í einlitna genamenginu .
Þau eru í fjórum aðskildum hópum .
Fjórföldun genanna virðist hafa orðið mjög snemma í þróunarsögu hryggdýra , ef til vill fyrir um 450 milljónum ára .
Viss gen hafa tvöfaldast og önnur fallið burt úr ákveðnum hópum en röð genanna er óbreytt frá því sem er í flugunni ( 13. mynd ) .
Athyglisvert er að frumstæðasta hryggdýrið , tálknmunni ( Amphioxus ) , hefur aðeins eitt eintak af genunum í erfðaefni sínu .
12 Tilraunir með mýs hafa sýnt að líkt og hjá ávaxtaflugunni gegna Hox-genin mikilvægu hlutverki við sérhæfingu eftir fram-afturöxli dýrsins .
Rannsóknir á hlutverki Hox-gena í músum eru þó mun styttra á veg komnar en hjá ávaxtaflugunni .
Merkilegt er hve einkennisvæði Hox-prótína hafa varðveist vel í gegnum langa þróunarsögu .
Þetta má m.a. marka af því að Hox-gen úr mús sem flutt hafa verið inn í ávaxtafluguna geta komið í staðinn fyrir Hox-gen flugunnar .
Líkt og fjöldinn allur af genum hryggdýra eru Hox-genin arfleifð frá fornri tíð .
Þau og stjórnunaraðferðir þeirra hafa haldið sér þótt hlutverk þeirra og áhrif hafi tekið ýmsum breytingum .
Þegar einhvern tíma verður upplýst hvaða gen eru undir stjórn Hox-gena hjá ávaxtaflugu annars vegar og hjá mús eða manni hins vegar , er líklegt að margt beri á milli .
Eins og fyrr hefur verið ýjað að bendir ýmislegt til þess að auðveldara sé að breyta tengingum í stjórnkerfum erfðaefnisins en að gera róttækar breytingar á genunum sjálfum .
Tengsl Hox-prótína við stjórnraðir gena virðast vera frekar sveigjanleg , sem bendir til þess að ekki þurfi mjög mikið til þess að ný stjórnunartengsl geti myndast milli gena og Hox-prótína .
13 Þessi einfaldaða frásögn af Hox-genunum ætti að veita örlitla innsýn í þær rannsóknir á þroskunarferlum og frumusérhæfingu sem nú eru orðnar eitt af helstu viðfangsefnum sameindalíffræðinnar .
Gífurlega viðamikil og seinunnin verkefni eru framundan en sá árangur sem þegar hefur náðst lofar góðu um að upplýsa megi í aðalatriðum hin flóknu tengsl gena sem að þroskunarferlunum koma .
Ekki fer á milli mála að athyglin beinist nú æ meir að stjórnröðum gena , ekki aðeins sem gerendum í frumustarfsemi lífvera heldur líka sem áhrifavöldum í þróun þeirra .
Það sem skilur á milli tegunda innan flokks lífvera eins og spendýra er að því er virðist ekki nema að litlu leyti sá munur sem er á táknröðum gena og tegundum prótína heldur miklu fremur ólík stjórnun á starfsemi sameiginlegra gena .
Um 90% af prótínum músa og manna eru sameiginleg þótt þróunarleiðir þeirra muni hafa skilist að fyrir um 90 milljónum ára .
14 En því miður er miklum mun erfiðara að rannsaka og bera saman stjórnunarhætti og stjórnunartengsl gena í ólíkum tegundum en að greina og bera saman prótín þeirra .
Rannsóknir á þróun stjórnkerfa eru því enn skammt á veg komnar en þess er að vænta að þær eigi fyrr eða síðar eftir að varpa miklu ljósi á þróun tegundanna .
Í 4. kafla var sagt frá því að bakteríur hafa gjarnan í erfðaefni sínu fjölda gena sem ekki eru lífsnauðsynleg , a.m.k. ekki við hagstæðustu lífsskilyrði .
Hið sama á við um gersveppi .
Ítarlegar athuganir hafa sýnt að aðeins um 19% af genum þeirra eru ómissandi þegar sveppurinn er ræktaður á ríkulegu æti .
15 Þetta eru einfrumungar og líklegt að mörg genanna sem óþörf eru við bestu skilyrði tengist næringarnámi líkt og hjá bakteríum .
Ætla mætti að þessu væri allt öðruvísi varið hjá dýrum þar sem flókin þroskunarferli og frumusérhæfing eru komin til sögunnar og frumur starfa sem hluti af stærri heild .
Gen dýra hafa líka reynst mun færri en menn höfðu ætlað .
Rannsóknir á hinni ástsælu ávaxtaflugu styðja þó ekki þessa tilgátu .
Metinn hefur verið fjöldi gena þar sem banvænar stökkbreytingar koma fyrir , en ætla má að slík gen séu ómissandi fyrir fluguna .
Slíkar breytingar fundust í um 3600 af um 13.000 genum flugunnar .
Samkvæmt því er aðeins tæplega þriðjungur genanna algerlega ómissandi fyrir líkamsstarfsemi flugunnar .
16 Hefur þó vakið undrun hve gen hennar eru fá .
Á síðari árum hafa líka verið gerðar fjölmargar tilraunir með mýs þar sem könnuð eru áhrif þess að gera einstök gen óvirk .
Með erfðafræðilegum brögðum er hægt að fá fram einstaklinga sem eru arfhreinir um algerlega óstarfhæft eintak af tilteknu geni .
Þetta er gert til að grennslast fyrir um náttúrlega starfsemi gensins og hversu mikilvægt það er fyrir líkamsstarfsemina .
Mönnum til furðu virðast slíkir gensviptir einstaklingar oft alheilbrigðir eða harla lítið skaddaðir .
Oft hefur þó verið um gen að tefla sem menn fyrirfram héldu að hlytu að vera afar mikilvæg , a.m.k. fyrir ákveðna vefi líkamans .
17 Skýringin á þessum óvæntu niðurstöðum kann oft að vera sú að annað gen með skylda starfsemi hlaupi í skarðið fyrir óvirka genið , að lífveran hafi á þróunarbraut sinni gjarnan tekið þann kostinn að leggja ekki allt sitt traust á eitt gen eða eitt ferli þegar lífsnauðsynleg starfsemi er í veði .
Hér má hafa í huga að ný gen hafa gjarnan orðið til við tvöföldun gena sem fyrir voru .
Er þá mögulegt að annað eintak gensins haldi sinni gömlu starfsemi áfram en hitt þróist til að gegna nýju hlutverki .
Hitt gæti líka gerst að bæði genin haldi gamla hlutverkinu en ef til vill með svolítið mismunandi sniði .
Stundum má sjá merki þess að ítrekaðar tvöfaldanir hafi átt sér stað og « fjölskyldur » líkra gena myndast .
Þekkt dæmi er fjölskylda glóbín-gena í hryggdýrum sem fyrr var minnst á .
Maðurinn hefur átta starfhæf gen af þessari fjölskyldu í erfðaefni sínu .
Í ljósi þessa verða niðurstöður óvirkjunartilrauna skiljanlegri en ella , en menn virðast almennt hafa gert ráð fyrir að tvöfölduð gen sérhæfðust meir með tímanum en tilraunirnar gefa vísbendingar um .
Því má hins vegar ekki gleyma að líkt og hjá ávaxtaflugunni eru bæði hjá manni og mús þekkt fjölmörg gen sem eru algerlega ómissandi .
Hafa ber í huga að tilraunir með óvirkjun gena eru fremur grófar í þeim skilningi að hugsanleg minni háttar áhrif óvirkjunar á frumu- og líkamsstarfsemi gætu auðveldlega farið framhjá mönnum .
Genum væri tæpast haldið við til langframa í erfðaefninu nema afurðir þeirra skiptu máli fyrir starfsemi lífverunnar .
Ekki er hægt að gera ráð fyrir fyrirhyggju í þróun erfðaefnisins og að gen bíði um aldir eftir því að not verði fyrir þau .
Engu að síður eru þessar niðurstöður afar athyglisverðar .
Þær benda til talsverðrar ítrekunar skyldra gena og genaafurða og sveigjanleika í stjórnkerfum lífvera .
Það er eins og fleiri en ein leið sé oft fær til þess að ná settu marki .
Enda þótt einstaklingsþroskun og frumusérhæfing líti út fyrir að vera mjög markviss ferli eru þau þegar grannt er skoðað ekki niðurnjörvuð , heldur búa þau yfir mjög fjölbreytilegum úrræðum og sveigjanleika .
Þetta bendir til mikillar lipurðar stjórnkerfanna sem að baki liggja .
7. kafli
Breytileiki erfðaefnisins
Allt frá upphafi nútímarannsókna á erfðum hefur mönnum verið ljóst að talsverðan breytileika er að finna í genum tvílitna lífvera .
Eintökin tvö sem slík lífvera hefur af sama geninu eru ekki endilega alveg eins og reyndar geta þau birst í ýmsum afbrigðum .
Þessi breytileiki er af völdum stökkbreytinga .
Aðferðir hinnar hefðbundnu erfðafræði þörfnuðust beinlínis breytileika og hefðu verið einskis virði án hans .
Ómögulegt var að sanna tilvist gena sem sýndu engan breytileika , hvað þá heldur að fylgjast með erfðum þeirra .
Stökkbreytingar í fjölda gena í hinum ýmsu tilraunalífverum voru þekktar en nánari skilgreining á eðli þeirra hlaut að bíða þangað til hægt var að beita aðferðum sameindaerfðafræðinnar til greiningar á genum .
Nú vita menn að stökkbreytingar í erfðaefninu eru af ýmsu tagi en einna algengastar eru svonefndar punktbreytingar .
Það eru breytingar sem eru fólgnar í skiptum á einstökum kirnum í þáttum DNA-helixins þannig að AT-par komi t.d. í stað GC-pars eða CG í stað TA .
Slíkar breytingar geta orðið vegna mistaka við eftirmyndun , þótt nákvæmni hennar sé undraverð , en einnig geta vissar efnafræðilegar umbreytingar á niturbösum stuðlað að punktbreytingum .
Talið er að hjá manninum , sem hefur um sex milljarða kirnapara í tvílitna erfðamengi sínu , fái hver nýr einstaklingur um 175 nýjar stökkbreytingar í sinn hlut .
1 En hver skyldu áhrif þessara breytinga vera ?
Fyrst er að minna á að margar þeirra falla utan eiginlegra gena eða eru í innröðum gena þar sem kirnaröð skiptir litlu eða engu máli .
Væntanlega snertir aðeins lítið brot þeirra táknraðir eða stjórnraðir gena en umfang stjórnraða er þó ekki vel þekkt .
Líklegt má telja að aðeins um 1% nýrra breytinga séu beinlínis skaðlegar .
2 Flestar punktbreytingar í táknröðum valda amínósýruskiptum í mótsvarandi prótíni .
Ef táknanum AUG í geni er t.d. breytt í AGG með einfaldri punktbreytingu kemur amínósýran arginín í stað upphaflegu amínósýrunnar metíóníns á tilsvarandi stað í prótíni .
Önnur áhrif á amínósýruröð prótínsins hefur breytingin ekki .
Vegna eðlis erfðatáknmálsins hafa sumar punktbreytingar þó engin áhrif á amínósýruröð .
Táknarnir GUA , GUC , GUG og GUU standa t.d. allir fyrir amínósýruna valín .
Það er því sama þótt breytingar verði á þriðja kirni einhvers þessara tákna , amínósýran heldur sinni stöðu .
Slíkar breytingar eru sagðar vera þöglar .
Loks geta orðið breytingar sem gera það að verkum að fram koma stöðvunarmerki prótínmyndunar , nefnilega táknarnir UAA , UAG eða UGA ( sjá 1. töflu ) .
Áhrif amínósýruskipta í prótíni eru mjög mismunandi .
Það fer bæði eftir því hvar í prótíni þau verða og hversu ólík nýja amínósýran er þeirri sem fyrir var .
Skipti á amínósýru geta þegar verst lætur gert prótín algerlega óvirkt , t.d. ef skipt er um lykilamínósýru í hvarfstöð ensíms , en oft reynist prótínið halda skertri virkni .
Loks virðast mörg skipti ekki hafa merkjanleg áhrif á virknina .
Þó má ætla að einhver áhrif mætti oftast greina ef mjög vandlega væri að gáð .
Skipti sem framkalla stöðvunartákna hafa sérstöðu .
Prótínmyndun stöðvast við slíka tákna og það myndast aðeins prótínbútar sem oftast nær eru óstarfhæfir .
Úrfellingar eða viðbætur einstakra kirna geta líka valdið usla í táknröðum gena .
Þar sem þýðing á mRNA-afriti gens hefst á fyrsta tákna þess og það er síðan lesið áfram þrjú kirni í senn , verður úrfelling eins kirnis til þess að hliðra lestrinum um eitt kirni allt til stöðvunarmerkis við enda táknraðar .
Táknarnir sem koma fram eftir hliðrunina verða allt aðrir en þeir sem áður voru og amínósýruröð prótínsins að sama skapi brengluð .
Slíkar breytingar hafa verið nefndar fasabreytingar og eru miklir skaðvaldar .
Það voru reyndar slíkar breytingar sem Francis Crick notaði til hinna snjöllu tilrauna sem gáfu mikilvægar vísbendingar um eðli erfðatáknmálsins eins og sagt var frá í 3. kafla .
Áhrif punktbreytinga í stjórnröðum gena hafa talsvert verið könnuð en bindistaðir umritunar- og stjórnprótína eru mikilvægir og breytingar á þeim oft afdrifaríkar .
Aðrar breytingar sem hafa minni áhrif kunna að skipta máli við fínstillingu stjórnkerfa .
Slíkum breytingum hafa ekki enn verið gerð þau skil sem vert væri .
Stundum ríkir í vísindunum tómlæti um erfið viðfangsefni sem menn vita að bíða úrlausnar en eru ekki alveg tilbúnir að takast á við .
Athuganir hafa sýnt að um 1 kirni af hverjum 1000 í erfðaefni mannsins ber merki punktbreytingar .
Þegar kremið er orðið kalt setjið þið það í 4 skálar , og dreifið möndlunum yfir .
Í stað barkarins er mjög gott að nota appelsínublómadropa .
Melónusúpa
Soupe au melon
Fyrir 4
Undirbúningur 15 mín.
2 litlar kantalópumelónur , 100 g sykur , 200 g jarðarber , hindber , rifsber eða bláber , 1 staup pastis , ef vill .
Melónur eru líka oft borðaðar í forrétt .
Hér kemur uppskrift að melónusúpu í forrétt : 2 kantalópur , 1 staup púrtvín , 12 kirsuberjatómatar , 4 sneiðar hráskinka .
Skerið melónurnar í tvennt , hendið steinunum .
Takið allt melónukjötið úr skelinni .
Merjið með sykri í hrærivél , setjið pastis í .
Látið maukið aftur í skeljarnar .
Þvoið jarðarberin , dreifið þeim yfir melónurnar .
Það má alveg eins bera súpuna fram í skálum eða djúpum diskum .
Þið farið að eins og síðast .
Þegar maukið er komið aftur í skeljarnar setjið þið litla teina með tómötum og litlum hráskinkubitum ofan á .
Smjörsteiktir ávextir í hunangi
Compote de fruits au miel
Fyrir 4
Undirbúningur 15 mín , steiking nokkrar mín.
4 ferskjur , 4 apríkósur , 2 epli , 2 appelsínur , 100 g hunang , 50 g smjör , kanill , negull , ís , eftir vali , eða rjómi .
Afhýðið alla ávextina , skerið þá í litla bita .
Hitið smjörið á pönnu , látið ávextina brúnast við góðan hita , lækkið hitann , látið sjóða í gegn , í nokkrar mín.
Setjið hunangið og kryddið út í .
Reynið að hræra sem minnst , svo að ávextirnir fari ekki í mauk .
Setjið á 4 diska .
Ávaxtirnir eru borðaðir heitir , beint af pönnunni .
Gott er að bera fram ís með eða ískaldan rjóma .
Mið-Frakkland
Nú erum við stödd í hjarta Frakklands .
Parísarbúar kalla það stundum djúpa Frakkland « France profonde » .
Þetta er elsti hluti landsins , bæði landfræðilega , sögulega og menningarlega .
Íbúar þess hafa margir lítinn áhuga á yfirborðslegum atburðum Parísarlífsins .
Mið-Frakkland er talið ná frá Loiredalnum í norðri , suður til Auvergne , sem er nyrsti hluti Miðhálendisins .
Í Auvergne fæddist og bjó Vercingetorix , þjóðhetja Frakka ( 72-46 fyrir Kristsburð ) .
Hann barðist með her sínum gegn Rómverjum þangað til hann varð loks að lúta í lægra haldi fyrir Júlíusi Cesar .
Í Loiredal létu Frakkakóngar og hirðir þeirra byggja hallir sínar á renaissance-tímunum ( 16. öld ) , til að forðast glaum Parísar .
Í þessu héraði fæddust renaissance-skáldin Rabelais og Ronsard .
Við leggjum af stað frá suðri .
Auvergne er eldgamalt eldfjallahérað , gróið upp á efstu tinda .
Það er fallegt og vinalegt .
Nútíminn hefur farið framhjá svæðinu .
Hér er aðallega stundaður landbúnaður ; héraðið er stundum kallað « ostabakki » .
Þónokkur ferðamannastraumur liggur hingað ; fegurð fjallanna dregur að sér göngufólk á sumrin og gönguskíðafólk á veturna .
Síðan er mikið af heilsulindum í eldfjöllunum .
Þangað koma sjúklingar í heilsukúra .
Stærsta borgin heitir Clermont-Ferrand , í yndisfögrum dal .
Þar eru framleiddir Michelin-hjólbarðar .
Margir Íslendingar kannast við staðinn : Hér er þekktur jarðfræðiháskóli .
Fyrir norðan Auvergne eru skógi vaxin héruð : Limousin , frægt fyrir postulínið frá Limoges , Berry og Sologne .
Hér eru enn mikið stundaðar veiðar .
Í skógunum er fullt af dádýrum , hjörtum og villisvínum .
Eldamennskan gengur mikið út á villibráð .
Síðan komum við í Loiredalinn fræga .
Þetta hérað gengur undir nafninu « douce France » , eða « blíða Frakkland » , svo hefur alltaf þótt gott að búa hér .
Hvert einasta smáþorp á sína renaissance-höll ; erfitt er að dæma hver þeirra er fallegust .
Þekktastar þeirra eru Chambord , Chenonceaux , Blois , Amboise , Azay-le-Rideau .
Svona mætti lengi telja .
Það þýðir ekki annað en að koma og skoða .
Ekki er verra að þessi þorp rækta líka öll sín eigin vín .
Frakkakóngar komu ekki að ástæðulausu til að búa hér .
Það er upplagt að bera saman vínin um leið og hallirnar .
Þekktustu vínin eru neðst og vestast í dalnum .
Þar má nefna Saumur , sem er líka þekkt fyrir reiðhestaskóla , Chinon og Bourgeuil .
Nú erum við komin til borgarinnar Tours , sem er vestast í dalnum .
Miðborgin er mjög forn og falleg .
Héraðið í kring , Touraine , er töfrandi , eitt fallegasta svæði Mið-Frakklands .
Landið er ávalt , í hverju smáþorpi falleg renaissance-höll ; akrar eru upp um alla hálsa .
Hér hefur fólk lifað á sama hátt í mörg hundruð ár ; menningararfur þess er svo sterkur , að tískusveiflur umheimsins skipta það litlu máli .
Fólk býr í gósenlandi , borðar góðan mat , drekkur vín héraðsins og lætur sér líða vel .
Bon appétit !
Salat með heitum geitaosti
Salade au chèvre chaud
Fyrir 4
Undirbúningur 20 mín , bakstur nokkrar mín.
Blaðsalat , 100 g geitaostur , 1 epli , 4 brauðsneiðar , vinaigrettesósa , uppskrift með salati frá Auvergne , 1 hvítlauksrif , smjör .
Þvoið salatið , hellið sósunni yfir .
Saxið hvítlaukinn smátt , bætið í salatið .
Leggið á 4 diska .
Hitið pönnu með loki , setjið smá smjörklípu á pönnuna .
Skerið eplið í þunnar sneiðar , steikið í smjörinu .
Takið uppúr .
Skerið ostinn í 4 bita .
Setjið á heita pönnuna , steikið við meðalhita , með lokinu á .
Fylgist vel með .
Osturinn á að bráðna , en ekki um of .
Ristið brauðið , látið eplasneið á hverja brauðsneið , síðan heitan ostbita .
Leggið ofan á salatið .
Borðið strax .
Og þið berið náttúrulega fram rauðvín úr Loiredal .
Rjómasúpa frá Vichy
Crème vichyssoise
Fyrir 4
Undirbúningur 15 mín , suða 30 mín , biðtími nokkrar klst.
4 kartöflur , 4 blaðlaukar , 1 laukur , 1 msk kerfill , 1 msk graslaukur , 1 lítri kjúklingasoð , 1 dl rjómi , 30 g smjör , salt , pipar .
Þvoið og afhýðið grænmetið .
Hitið smjörið í fallegum leirpotti .
Steikið við vægan hita allan laukinn , niðurskorinn .
Setjið smáttskornar kartöflurnar og kjúklingasoðið .
Látið malla í hálftíma .
Maukið í hrærivél .
Setjið rjómann út í og kerflinn og graslaukinn smáttskorinn .
Smakkið .
Kælið .
Þessi súpa er venjulega borðuð köld , en hún er mjög góð heit líka .
Spergilbaka
Quiche aux asperges
Fyrir 6-8
Undirbúningur 20 mín , biðtími 1 klst , bakstur 40 mín.
Bökudeig : 200 g hveiti , 100 g saltað smjör við stofuhita , 1 glas ískalt vatn , hveiti .
Fylling : 500 g soðinn spergill , 3 egg , 2 glös mjólk eða rjómi , eftir smekk og holdafari , 50 g rifinn ostur , salt , pipar .
Búið til bökudeigið .
Nuddið saman hveiti og smjöri , reynið að koma ekki mikið við deigið , hellið vatninu saman við .
Hnoðið hratt .
Setjið hveiti á borðið , fletjið deigið út með fingrunum , brjótið saman í þrennt , endurtakið tvisvar .
Geymið í kæli í 1 klst.
Setjið hveiti á borðið , fletjið deigið út með kefli .
Leggið í bökuform , deigið þarf að ná upp barmana .
Leggið spergilinn í hring í botninn .
Þeytið eggin með mjólkinni , saltið , piprið .
Hellið yfir spergilinn .
Stráið ostinum yfir .
Bakið bökuna fallega gulbrúna við 180° , í u.þ.b. 40 mín.
Borðið heitt með blaðsalati og glasi af Loire-víni .
Það má vera rautt eða hvítt , eftir smekk .
Perur með gráðosti og hnetum
Poires au roquefort et aux noix
Fyrir 4
Undirbúningur 15 mín.
2 stórar perur eða 4 litlar , 100 g valhnetur , 100 g gráðostur , 2 msk konjak , 1 dl sýrður rjómi .
Saxið helminginn af hnetunum og setjið í skál .
Kremjið ostinn með gaffli , bætið í skálina ásamt rjómanum og konjakinu .
Hrærið saman Afhýðið perurnar , takið kjarnann úr þeim .
Fyllið holuna eftir kjarnann með sósunni .
Leggið perurnar á 4 diska .
Skerið hneturnar sem eftir eru í grófa bita , leggið við hliðina á perunum .
Borðið strax .
Salat frá Auvergne
Salade auvergnate
Fyrir 4
Undirbúningur 20 mín.
Blaðsalat , 4 sneiðar hráskinka , 100 g ostur , t.d. emmenthal , 100 g valhnetur , vinaigrettesósa : 3 msk hnetuolía , 1 msk rauðvínsedik , 1 tsk sinnep , pipar , salt .
Þvoið salatið , skerið í strimla .
Setjið á 4 diska , hellið sósunni yfir .
Skerið ostinn í litla bita , dreifið yfir salatið , ásamt hnetunum og skinkunni .
Lambslæri í rándýrsgerfi
Gigot façon chevreuil
Fyrir 8
Undirbúningur 20 mín , tveim dögum fyrirfram , 20 mín sama dag , steiking 1 klst.
1 lambslæri , um það bil 2 kg , sem hefur hangið í nokkra daga .
Hentugara er að úrbeina það .
Í kryddlöginn þarf : 4 gulrætur , 4 lauka , 3 msk olíu , 3 negulnagla , nokkur svört piparkorn , nokkur einiber , lárviðarlauf , tímjan , steinselju , 1 flösku rauðvín .
Við steikinguna þarf : olíu , salt , 1 staup konjak , 1 tsk sykur .
Þvoið og skerið niður grænmetið .
Steikið í olíunni við vægan hita í 10 mín.
Bætið öllu kryddinu og víninu saman við , látið sjóða í 5 mín.
Kælið .
Setjið lærið í löginn , lokið og geymið í kæli í 2 daga .
Snúið lærinu við öðru hvoru .
Veisludaginn takið þið lærið út og þerrið það .
Hitið ofninn í 180° .
Hitið olíu í stórum leirpotti .
Steikið lærið á öllum hliðum .
Setjið kryddlöginn í pottinn , salt og konjak .
Lokið og látið í ofninn .
Bakið í 1 klst.
Ausið leginum yfir öðru hvoru .
Ef þið eigið ekki nógu stóran pott undir lærið má steikja það á pönnu , setja í eldfast fat , breiða álþynnu yfir .
Þegar lærið er steikt , takið þið pottinn úr ofninum og búið til sósuna .
Hellið leginum í skál , takið kryddgrösin upp úr , kremjið grænmetið með rafmagnsstappara .
Setjið sykurinn út í sósuna , smakkið .
Með lærinu er gott að bera fram kastaníuhnetur , heilar eða í stöppu .
Ef þið finnið þær ekki á sellerírótarstappa vel við lærið líka .
Það má útbúa svínasteik á sama hátt , og náttúrlega villibráð .
Venja er að bera fram sama vín með lærinu , og notað var í kryddlöginn .
Það þarf að vera kraftmikið ; má vera Côtes-du-Rhône .
En fólk í Mið-Frakklandi myndi nota heimavín , þó að þau séu flest léttari .
Lynghænur með kirsuberjum
Cailles aux cerises
Fyrir 4
Undirbúningur 30 mín , suða 20 mín.
4 lynghænur , 8 sneiðar beikon , 1 dós kirsuber , 1 lítil dós feit andalifur , 4 fransbrauðssneiðar , 50 g smjör , 1 msk hveiti , 2 msk konjak , pipar og salt .
Bindið beikonið utan um hænurnar .
Takið fram djúpa pönnu með loki .
Hitið helminginn af smjörinu á pönnunni , steikið hænurnar við meðalhita á öllum hliðum .
Hitið konjakið , hellið yfir hænurnar og kveikið í .
Saltið og piprið .
Lokið pönnunni og látið malla hægt í 20 mín , snúið hænunum við eftir 10 mín.
Um leið setjið þið kirsuberin út í .
Ristið brauðsneiðarnar , smyrjið með lifrinni .
Setjið á 4 diska , leggið hænurnar á brauðið og kirsuberin hjá .
Hellið kirsuberjasafanum á pönnuna , hitið .
Hnoðið saman hveitið og afganginn af smjörinu .
Setjið deigið út í sósuna , hrærið í meðan sósan þykknar .
Smakkið .
Hellið yfir hænurnar .
Það má elda allan fugl á þennan hátt , þið breytið suðutímanum eftir fugltegund .
Þetta er hátíðamatur og með honum þarf gott , bragðmikið vín , t.d. Bordeaux .
Fylltir tómatar
Tomates farcies
Fyrir 4
Undirbúningur 20 mín , bakstur 30-40 mín.
4 stórir tómatar eða 8 litlir , 200 g hakkað kjöt ( má vera kjötleifar ) , 50 g brauð án skorpu , 1 egg , 1 laukur , 1 hvítlauksrif , 50 g brauðmylsna , 1 glas heit mjólk , salt , pipar , steinselja , smjör .
Hitið ofninn í 160° .
Skerið lok ofan af tómötunum , tæmið þá með teskeið .
Passið að stinga ekki gat á þá .
Saltið þá að innan .
Bleytið brauðið með heitri mjólkinni .
Saxið laukinn og steinseljuna .
Setjið brauðið , kjötið , laukinn og steinseljuna , eggið , hluta af tómatkjötinu , salti og pipar í skál .
Hrærið vel saman .
Fyllið tómatana með farsinu .
Raðið tómötunum í smurt , eldfast fat .
Stráið brauðmylsnu yfir þá , setjið smá smjörbita ofan á .
Bakið í 30-40 mín , eftir stærð .
10 mín áður en þeir eru tilbúnir leggið þið lokin á þá .
Borðið heitt með hrísgrjónum .
Með þessu er létt Loire-vín alveg upplagt !
Silungur með möndlum
Truites aux amandes
Fyrir 4
Undirbúningur 20 mín , steiking 15-20 mín.
2-4 silungar , eftir stærð , 150 g möndlufögur , smjör , salt , pipar .
Hreinsið , þvoið og skafið silungana .
Saltið og piprið .
Hitið smjörklípu á pönnu , við meðalhita .
Steikið silungana hægt , svo að þeir brenni ekki , í u.þ.b. 10 mín hvora hlið .
Ristið möndlurnar á þurri pönnu í nokkrar mín.
Setjið ofan á silungana .
Borðið með soðnum kartöflum og steinselju .
Hvítvín frá Loiredal væri mjög gott með þessum góða rétti .
Fasani með hnetu- og rúsínufyllingu
Faisan farci aux noix et aux raisins secs
Fyrir 4
Undirbúningur 30 mín , bakstur rúm klst , biðtími 2 klst.
1 fasani , sem er búinn að hanga , 2 gulrætur , 1 laukur , rósmarín , timjan , pipar og salt .
Fylling : 250 g valhnetur , 50 g rúsínur , 50 g skorpulaust brauð , 1 staup konjak , 1 mjólkurglas , 1 egg , pipar , salt og olía .
Látið rúsínurnar bíða í konjakinu í 2 tíma .
Útbúið fyllinguna .
Bleytið brauðið í heitri mjólkinni .
Setjið 10 hnetur til hliðar , til skreytingar .
Hakkið lifrina , hjartað og hinar hneturnar .
Setjið í skál með egginu , brauðinu , rúsínunum ( geymið konjakið ) , pipari og salti .
Hrærið saman .
Fyllið fasanann með þessu .
Saumið fyrir opin með grófum hörtvinna .
Takið fram þykkan leirpott , hitið olíu í pottinum .
Steikið fasanann við meðalhita á öllum hliðum .
Þvoið , afhýðið og saxið laukinn og gulrótina , setjið í pottinn , ásamt kryddgrösunum .
Lokið .
Bakið í 160° heitum ofni í rúman klukkutíma .
Leggið fasanann á heitt fat , skreytið með hnetunum .
Hitið konjakið , hellið í pottinn .
Kveikið í .
Smakkið .
Hellið sósunni í heita sósukönnu .
Með fasananum má bera fram steiktar kartöflur , brokkolíkál eða graskersstöppu .
Uppskriftin að henni er svona : 1 kg grasker , 4 stórar bintje-kartöflur , smjör , salt og mjólk .
Afhýðið kartöflurnar og graskerið , skerið í bita .
Þvoið .
Setjið í pott , með pínulitlu vatni , saltið .
Sjóðið í 20 mín.
Setjið stóra smjörklípu í pottinn , stappið í heitu vatninu .
Látið svolitla heita mjólk ef þarf .
Graskerið er mjög safaríkt .
Með þessum góða rétti þarf gott rauðvín .
Ég myndi mæla með Beaujolais , það passar vel við sæta rétti .
En réttara er að hafa staðarvín , t.d. Chinon .
Þið getið fyllt aðrar tegundir af fugli á sama hátt .
Rifsberjaterta
Tarte aux groseilles
Fyrir 6-8
Undirbúningur 20 mín , biðtími 1 klst , bakstur 40 mín.
Sætt bökudeig ( pâte sablée ) , 200 g hveiti , 100 g salt smjör við stofuhita , 100 g sykur , 2 eggjarauður .
Fylling : 500 g rifsber , 2 eggjahvítur , 80 g sykur .
Búið til deigið .
Setjið saman í skál hveiti , sykur og smjör í bitum .
Hnoðið hratt , reynið að koma ekki mikið við deigið .
Blandið eggjarauðunum saman við .
Hnoðið í kúlu , geymið í kæli í 1 klst.
Hitið ofninn í 160° .
Stráið hveiti á borðið .
Fletjið deigið út .
Smyrjið bökuform , fyllið með deiginu , látið það ná upp með börmunum .
Ef illa gengur að fletja deigið út má leggja það í molum í bökuformið og klessa því saman í forminu !
Það sést ekki þegar kakan er bökuð .
Pikkið botninn með gaffli hér og þar .
Leggið álþynnu á botn og meðfram börmum þá falla þeir ekki saman við bakstur .
Bakið í 20 mínútur .
Þvoið og hreinsið rifsberin .
Stífþeytið eggjahvíturnar með sykrinum .
Leggið berin í tertubotninn , smyrjið eggjahvítunum yfir .
Látið aftur í ofninn .
Bakið í 15 mín.
Tertan á að verða fallega gulbrún .
Borðið volga úr ofninum .
Gott er að bera fram þeyttan rjóma með .
Terta á hvolfi
Tarte des Demoiselles Tatin
Fyrir 8
Undirbúningur hálftími , bakstur hálftími .
200 g smjördeig , 1 kg epli , 80 g sykur , 40 g smjör .
Notið bökuform sem þolir að standa á heitri plötu , t.d. teflon-form .
Afhýðið eplin , skerið þau í tvennt , takið kjarnann úr þeim .
Setjið formið á heita plötu með smjörinu og sykrinum .
Leggið eplahelmingana í formið , hlið við hlið , þétt saman .
Hitið vel , eplin eiga að brúnast í smjörinu .
Kælið .
Hitið ofninn í 180° .
Stráið hveiti á borðið , fletjið deigið út .
Leggið deigið yfir eplin .
Bakið í hálftíma .
Borðið heitt .
Gott er að hafa þeyttan rjóma með .
Oft er kveikt í þessari tertu .
Þá er hitað 1 staup Calvados í potti , því er hellt yfir kökuna og kveikt strax í .
Sagan segir að þessi terta hafi orðið þannig til að Mademoiselle Tatin , sem rak veitingahús ásamt systur sinni í bænum Lamotte-Beuvron , í Sologne-héraði , haf misst eplatertu á gólfið í fáti þegar mikið var að gera .
Það var ekkert annað til ráða en að hirða kökuna upp af gólfnu .
Kakan gerði svo mikla lukku , að enn í dag tekur fólk á sig krók til að borða hana í veitingahúsi Tatin-frökenanna , meira en hundrað árum eftir að hún varð fyrst til .
Nougatterta
Nougat de Tours
Fyrir 6-8
Undirbúningur 30 mín , biðtími 2 klst , bakstur 40 mín.
Bökudeig : 200 g hveiti , 100 g salt smjör við stofuhita , 1 glas ískalt vatn .
Fylling : 150 g súkkat , 80 g sykur , 100 g saxaðar möndlur , 2 msk apríkósusulta , 4 msk dökkt romm eða kirsch , 3 eggjahvítur .
Leggið súkkatið í bleyti í víninu í 2 tíma .
Búið til bökudeigið : Nuddið saman hveiti og smjöri , komið ekki mikið við deigið .
Hellið vatninu saman við , hnoðið hratt .
Stráið hveiti á borðið fletjið deigið út með lófunum , brjótið í þrennt .
Endurtakið tvisvar .
Setjið í kæli í 1 klst.
Hitið ofninn í 180° .
Stráið hveiti á borðið , fletjið deigið út með kefli .
Leggið það í bökuform , þrýstið upp barmana .
Smyrjið botninn með sultu og súkkati .
Stífþeytið eggjahvíturnar , blandið varlega sykri og möndlum saman við .
Þekið tertuna með þessu .
Bakið 35-40 mín.
Tertan á að verða fallega gulbrún .
Borðið samdægurs .
Það má hafa epli , steikt í smjöri og sykri , í stað súkkatsins .
Tertan verður þá ekki eins sæt .
Kirsuberjabaka
Clafoutis
Fyrir 4
Undirbúningur 15 mín , bakstur 40 mín.
60 g hveiti , 100 g sykur , 3 egg , 50 g smjör , 2 glös mjólk , salt , 500 g kirsuber .
Hitið ofninn í 180° .
Þvoið berin .
Smyrjið eldfast fat , leggið berin í það .
Búið til deigið .
Blandið saman í skál hveiti , sykri , salti , eggjum , síðan mjólkinni , smátt og smátt .
Hrærið í á meðan .
Síðast látið þið brætt smjörið .
Hellið deiginu yfir berin , setjið inn í ofn .
Bakið í 40 mín.
Borðið volgt úr ofninum .
Hindberjamauk
Mousse aux framboises
Fyrir 4
Undirbúningur 20 mín , nokkrum tímum fyrirfram .
500 g hindber , mega vera freðin , 1 dl rjómi , 150 g sykur , 3 eggjahvítur .
Stífþeytið eggjahvíturnar .
Þeytið rjómann .
Hrærið saman 400 g hálfþídd hindber og 100 sykur .
Setjið rjómann varlega út í með gaffli , síðan eggjahvíturnar .
Setjið í 4 skálar og í kæli .
Búið til sósuna .
Þeytið nú saman 100 g hindber og 50 g sykur .
Setjið í sósukönnu .
Berið maukið fram hálffreðið .
Ef þið notið ný hindber , þarf að láta skálarnar í frysti 1-2 tíma .
Leggið nokkur ber ofan á hverja skál , til skreytingar .
Hver boðsgestur fær sér af sósunni .
Austur-Frakkland
Það vita allir að Frakkar eru mikið fyrir góðan mat , en hvergi er matarmenning eins allsráðandi og hér .
Það er ekki hægt að ferðast um þessar slóðir án þess að smitast af matargleði fólks .
Borgin Lyon er sérstaklega þekkt fyrir góða og sérkennilega matarlist .
Hægt er að fá stórkostlega máltíð fyrir smá upphæð á litlum veitingastöðum , svokölluðum « töppum » ( bouchons ) .
Hér er enginn óþarfalúxus , en dýrindismatur og heimsins bestu vín .
Mikið er eldað af innmat úr svínum : vömbum í vínsósum , svínalöppum , steiktum í brauðmylsnu , bjúgum , spægipylsum og kæfum .
Erfitt er að koma með uppskriftir af svo hefðbundnum mat , þið verðið bara að koma og smakka !
En margt annað góðgæti er matreitt hér .
Ástæða þessa mikla ríkidæmis er margþætt : Borgin hefur löngum verið rík verslunar- og iðnaðarmiðstöð og hún er umkringd mestu landbúnaðarhéruðum Frakklands .
Besta nautakjötið er framleitt í Búrgúndarhéraði ( Charolais-naut ) , besti kjúklingurinn er frá Bresse , fyrir austan Lyon .
Sælkerar verða að gera sér sérferð þangað : Bresse-kjúklingur er annar matur en alikjúklingur .
Ár og fljót eru full af spriklandi fiski .
Einn frægasti rétturinn frá Lyon eru fiskbollur í humarsósu .
Í víðáttumiklu skóglendinu er fullt af villibráð .
Og í Rhônedal er mikil ávaxtarækt .
Og þá er alveg eftir að nefna vínrækt .
Mörg bestu vín Frakklands eru frá þessu héraði .
Þeirra frægust eru Búrgundarvínin ; þau eru bæði rauð og hvít .
Mörg þeirra eru létt ; eiga vel við nautakjötið þeirra .
Rétt fyrir norðan Lyon er Beaujolaishérað .
Þar eru mörg góð vín , ekki bara Beaujolais nouveau .
Þau eiga það sameiginlegt að vera með sterku ávaxta- og berjabragði .
Fyrir sunnan Lyon , í sólríkum Rhônedalnum , eru framleidd Côtes-du-Rhône vínin .
Þau eru mjög bragðmikil , eiga vel við villibráð .
Ef tími gefst á milli veislumáltíða er margt að skoða .
Lyon stendur í Rhônedal , á mótum Rhônefljóts og þverár þess , Saône .
Dalurinn hefur verið almannaleið frá upphafi mannkyns , ein besta leiðin á milli Miðjarðarhafs og norðurhluta álfunnar .
Þegar Rómverjar lögðu undir sig Gallíu voru þeir fljótir að átta sig á mikilvægi staðarins .
Þeir gerðu Lyon að höfuðborg Gallíu árið 27 eftir Kristburð .
Enn eru miklar minjar eftir dvöl þeirra , bæði í Lyon og í Búrgundarhéraði .
Síðan breiddist kristin trú um landið frá Lyon .
Hér eru þónokkrar kirkjur í rómönskum stíl .
Enn seinna voru kenningar mótmælenda frá Basel og Genf prentaðar hér .
Nokkuð er af mótmælendum hér um slóðir enn þann dag í dag , sérstaklega í fjallahéruðum .
Þar var auðveldara að felast þegar ofsóknir yfirvalda gegn þeim voru sem mestar .
Austur-Frakkland er mjög fjöllótt .
Öll þessi fjallahéruð eru falleg , hvert með sínum svip .
Alpafjöllin eru hæst og tignarlegust .
Mont-Blanc-jökull er hæsta fjall Evrópu , 4807 metrar .
Hann snarminnkar , svo ör hefur breyting á tíðarfari verið undanfarin ár .
Alpafjöll eru sundurskorin af djúpum dölum .
Þar renna straumharðar ár .
Víða eru stór , tilkomumikil stöðuvötn ( Annecy , Le Bourget ) .
Hér eru bestu skíðabrekkur Evrópu .
Ekki skemmir hve gott er að fara út að borða á kvöldin .
Fyrir norðan Alpana eru Júrafjöll .
Þau eru ekki eins há , en mjög torfær .
Fyrir vestan Lyon eru rætur Miðhálendisins .
Það er ævaforn , útdauður eldfjallaklasi .
Fyrir sunnan það er Ardèche .
Þar eru miklir kastaníutrjáskógar , frægir hellar og gljúfur .
Og fyrir norðan Lyon er Beaujolaishérað , sem fyrr segir .
Þar vex vínviður upp allar hlíðar .
Hvert þorp framleiðir sitt vín , hvert öðru þekktara , og það þó að land hvers sé ekki nema nokkrir hektarar á stærð .
Gaman er að ganga eða hjóla á milli þorpa .
Þau hafa lítið breyst þrátt fyrir innreið nútímans .
Stærstu borgir Austur-Frakklands eru Dijon ( 160 000 íbúar ) , í Búrgúndarhéraði , frægt fyrir sinnepið samnefnda , Grenoble ( 400 000 íbúar ) , í víðum , fallegum dal í Ölpunum , Saint-Etienne ( 320 000 íbúar ) , fyrir vestan Lyon , forn námu- og stáliðnaðarborg , og síðan næststærsta borg Frakklands ( 1 350 000 íbúar ) , hin töfrandi , forna , sögufræga Lyon sem áður er nefnd .
Hér þurfa allir að gefa sér nógan tíma , svo margt er að sjá ( og smakka ) .
Gamla miðborgin hefur varðveist á ótrúlegan hátt .
Hún stendur meðfram árbökkunum tveim .
Margir segja hana vera í ítölskum stíl , en hún er bara hún sjálf : Engri annarri borg lík .
Góða skemmtun og Bon appétit !
Kúrbítssúpa með beikoni
Soupe de courgettes au lard fumé
Fyrir 4
Undirbúningur 20 mín , suða 25 mín.
1 kg kúrbítur , 1 laukur , 1 hvítlauksrif , 200 g rjómaostur , 100 g beikon , salt og pipar .
Afhýðið laukinn , skerið í litla bita .
Þvoið kúrbítinn , skerið hann líka í litla bita .
Setjið allt grænmetið í pott með 4 dl vatni .
Saltið , piprið .
Sjóðið rólega í 20-25 mín.
Á meðan steikið þið beikonið á þurri pönnu , við góðan hita .
Takið það af strax og það fer að harðna .
Þegar grænmetið er soðið , maukið þið það í hrærivél með ostinum .
Ausið súpunni á diska , leggið beikonið ofan á súpuna á listilegan hátt .
Súpan er mjög góð köld á heitum sumardegi .
Salat frá Lyon
Salade Lyonnaise
Fyrir 4
Undirbúningur 20 mín.
blaðsalat , t.d. blöð og knúppar af ungum túnfífli , 200 g beikon , 200 g sveskjur , vinaigrettesósa : 3 msk matarolía , 1 msk rauðvínsedik , 1 tsk sinnep frá Dijon , salt , pipar .
Takið steinana úr sveskjunum .
Sjóðið þær í svolitlu vatni í nokkrar mín.
Takið þær upp úr .
Skerið beikonið í nógu stóra bita til að vefja þeim utan um sveskjurnar .
Skemmtilegt er að þræða þær upp á teina .
Hitið grillið í 240° .
Stingið sveskjunum undir grillið í nokkrar mín , þangað til beikonið er vel steikt .
Á meðan þvoið þið salatið , skerið í strimla , hrærið sósunni vel saman við , skiptið niður á 4 diska .
Raðið sveskjunum ofan á .
Egg í rauðvínssósu
Oeufs en meurette
Undirbúningur og suða 50 mín.
4 egg , 4 ristaðar brauðsneiðar .
Fyrir sósuna þarf : 200 g flesk , 2 gulrætur , 1 lauk , 2 hvítlauksrif , 1 blaðlauk , 1 flösku rauðvín frá Búrgúnd , salt , pipar , timjan , lárviðarlauf , 1 msk hveiti , 1 msk lint smjör , matarolía .
Þvoið og skerið niður allt grænmetið .
Skerið fleskið í litla bita .
Hitið svolitla olíu í þykkum potti , setjið fleskið og grænmetið í olíuna , steikið hægt og rólega í nokkrar mínútur .
Bætið salti , pipar og kryddgrösum út í , síðan víninu .
Lokið og látið malla í hálftíma .
Leggið brauðsneiðarnar á 4 djúpa diska .
Nú sjóðið þið eggin í víninu .
Brjótið skurnina , setjið þau varlega út í vínið , eitt og eitt í einu .
Sjóðið í 3 mín.
Setjið þau á ristaða brauðið .
Nuddið saman hveitinu og smjörinu og blandið út í vínið .
Hrærið vel á meðan að sósan þykknar .
Síið sósuna og hellið henni yfir eggin .
Borðið strax .
Með þessum rétti drekkið þið sama vínið og notað var í sósuna .
Það má gjarnan vera Beaujolais .
Ostabollur frá Búrgúnd
Gougères bourguignonnes
Fyrir 6
Undirbúningur 30 mín , bakstur 30 mín.
Vatnsdeig : 125 g hveiti , 80 g smjör , 3 egg , 2,5 dl vatn , 150 rifinn ostur + 50 g ostur í litlum bitum , helst emmenthal eða gruyère , pipar .
Hitið vatnið í potti með smjörinu .
Þegar smjörið er bráðið setjið þið allt hveitið út í í einu .
Hrærið með sleif á meðan að deigið þykknar .
Þegar það er hætt að límast við pott og sleif takið þið hann af plötunni .
Setjið eggin út í , eitt og eitt í einu .
Hrærið vel í á meðan .
Bætið rifna ostinum út í , hrærið vel .
Hitið ofninn í 175 ° .
Smyrjið ofnplötu .
Mótið hringlaga bolluköku , með því setja matskeiðarfylli af deiginu , hlið við hlið , í hring .
Hæflegt er að búa til 12 bollur .
Þær límast saman við bakstur .
Stingið litlu ostbitunum inn í bollurnar .
Bakið í hálftíma .
Borðið heitt með blaðsalati .
Gott er að borða reyktan lax eða skinku með bollunum .
Kotasæla að hætti Lyonbúa
Cervelle de canut
Fyrir 4
Undirbúningur 10 mín.
250 g kotasæla , 3 msk sýrður rjómi , 1 msk hvítvín , 1 msk matarolía , 1 msk vínedik , 2 msk graslaukur , 1 hvítlauksrif , salt ef vill , pipar .
Saxið hvítlaukinn , hrærið öllu saman .
Setjið í 4 skálar .
Berið fram kalt með ristuðu , grófu brauði .
Kartöflukaka með beikoni , sveskjum , perum og rúsínum
Farçon
Fyrir 6
Undirbúningur 20 mín , bakstur 1 1 klst.
1 kg kartöflur , helst bintje , 1 laukur , 200 g beikon , 100 g sveskjur , 100 g þurrkaðar perur , 100 g rúsínur , 4 egg , 1 dl sýrður rjómi , olía , salt og pipar .
Afhýðið laukinn , skerið hann niður , steikið rólega í olíunni .
Takið hann af , steikið beikonið .
Afhýðið kartöflurnar , setjið þær í vatn jafnóðum .
Þurrkið þær .
Rífið með rifjárni .
Blandið saman í skál kartöflum , lauk , helmingnum af beikoninu í bitum , niðurskornum sveskjunum og perunum , rúsínunum og rjómanum .
Þeytið eggin og hrærið þeim saman við .
Kryddið .
Hitið ofninn í 175 ° .
Setjið fat með heitu vatni í ofninn .
Smyrjið jólakökuform .
Þekjið botninn með beikonsneiðum , setjið svo deigið yfir .
Bakið í vatnsbaðinu í 1 1/2 klst.
Skerið í sneiðar .
Borðið heitt með blaðsalati .
Þessi réttur er góður á kvöldin uppi í Ölpunum eftir erfiðan skíðadag .
Þið skuluð prófa hvítvín frá Ölpunum með honum .
Kanína í sinnepssósu
Lapin à la dijonnaise
Fyrir 6
Undirbúningur 20 mín , suða 45 mín.
1 kanína , villt eða alin , 1 lítið glas sinnep frá Dijon , 1 glas þurrt hvítvín ( Macon ) , 1 dl sýrður rjómi , olía , salt , pipar , steinselja .
Skerið kanínuna í bita .
Hitið olíuna í þykkum leirpotti .
Steikið kjötið við góðan hita .
Minnkið hitann .
Setjið sinnepið , vínið , salt og pipar út í .
Varið ykkur , sinnepið er salt .
Látið malla mjög rólega í 45 mínútur .
Setjið rjómann og saxaða steinseljuna í pottinn .
Smakkið .
Berið kjötið fram í pottinum , með soðnum kartöflum .
Með þessu getið þið drukkið afganginn af hvítvíninu .
Venja er þó að drekka létt rauðvín , t.d. Brouilly .
Nautasmásteik í vínsósu
Bæuf bourguignon
Fyrir 6
Undirbúningur 30 mín , biðtími sólahringur , suða 1-2 tímar .
1,500 kg nautasmásteik , 250 g sveppir , 200g reykt flesk , 250 g vorlaukar , 1 msk hveiti , olía , smjör , salt , pipar .
Í kryddlöginn þarf : 2 lauka , 1 hvítlauksrif , 2 gulrætur , 1 lítra rauðvín , 1 staup brennivín ( marc ) frá Búrgúnd eða konjak , pipar , lárviðarlauf , timjan , steinselju .
Daginn fyrir máltíðina leggið þið kjötið í kryddlöginn með öllu tilheyrandi .
Grænmetið er skorið í sneiðar .
Geymið í kæli í lokuðu íláti .
Þerrið kjötið .
Steikið í olíu við háan hita í leirpotti .
Hellið kryddleginum í , stráið hveitinu yfir , hrærið í .
Látið malla í 1-2 tíma .
Kjötið á að verða mjög meyrt , ekki þó í kássu .
Á meðan þvoið þið sveppina og vorlaukinn .
Steikið sveppina við háan hita í smjöri í nokkrar mínútur , takið af , bætið lauknum út í , steikið við vægan hita .
Skerið fleskið í litla bita , setjið á pönnuna líka .
Látið þetta allt í pottinn , rétt áður en kjötið er tilbúið .
Berið fram í pottinum með soðnum kartöflum og steinselju .
Með þessu berið þið fram kraftmikið rauðvín , t.d. Morgon .
Í Frakklandi eru seigustu kjötbitarnir notaðir í pottrétti .
Þeir þurfa 3-4 tíma suðu .
Rétturinn verður enn betri þegar kjötið sýður svona lengi .
Hani í vínsósu
Coq au vin
Fyrir 8
Undirbúningur 45 mín , biðtími sólarhringur , suða 1-2 klst.
Hani , 2 1/2-3 kg eða 2 kjúklingar , helst heimaldir , 200 g reykt flesk , 400 g sveppir , 200 g vorlaukar , smjör , olía , salt , pipar , steinselja , Í kryddlöginn þarf : 1 flösku búrgúndar-rauðvín , 2 gulrætur , 1 lauk , 2 hvítlauksrif , pipar , lárviðarlauf , timjan .
Daginn fyrir veisluna leggið þið hanann í kryddlöginn .
Skerið hann fyrst í litla bita , setjið í stórt ílát .
Afhýðið og þvoið grænmetið , skerið niður í sneiðar , látið með kjötinu , ásamt kryddgrösum , pipar og víni .
Geymið í kæli .
Þerrið kjötið .
Steikið á heitri pönnu , setjið í stóran leirpott .
Látið kryddlöginn saman við , saltið .
Látið malla í 1 klst , ef þið eruð með kjúkling , 2 klst , ef þið eruð með hana .
Kjötið á að vera meyrt en ekki í kássu .
Á meðan afhýðið þið og þvoið sveppina og vorlaukinn .
Skerið sveppina í sneiðar , steikið í smjöri við góðan hita .
Takið þá af .
Steikið laukinn í smjöri við vægan hita .
Takið af .
Skerið fleskið í bita .
Steikið í smjöri við vægan hita .
Setjið þetta allt út í pottinn nokkrum mínútum áður en þið takið pottinn af plötunni .
Stráið saxaðri steinselju yfir kjötið .
Berið fram í pottinum með soðnum kartöflum .
Með þessu er borið fram gott rauðvín , t.d. Macon .
Það er siður að nota sama vínið í kryddlöginn og við borðið .
Kjúklingur í ediki
Poulet au vinaigre
Fyrir 4
Undirbúningur 15 mín , suða 30 mín.
1 kjúklingur í litlum bitum , 2 dl hvítvínsedik , 1 dl hvítvín , 30 g lint smjör , 1 msk hveiti , olía , salt og pipar .
Hitið olíuna í þykkum leirpotti .
Steikið kjúklinginn .
Setjið 1 dl edik , salt og pipar út í .
Lokið pottinum , látið malla í hálftíma .
Látið kjúklinginn á heitt fat .
Hellið afganginum af edikinu og hvítvíninu í pottinn , skafið vel botninn til að ná öllum kraftinum af kjötinu .
Núið saman smjörinu og hveitinu , setjið út í pottinn .
Látið suðuna koma upp .
Hrærið vel á meðan sósan þykknar .
Smakkið .
Hellið sósunni yfir kjúklinginn .
Borðið heitt .
Allt nýtt grænmeti á vel við kjúklinginn .
Með þessum rétti berið þið fram létt vín frá Búrgúnd , t.d. Volnay .
Bláberjaterta
Tarte aux myrtilles
Fyrir 6-8
Undirbúningur 20 mín , biðtími 1 klst , bakstur 20 mín.
Tertudeig : 200 g hveiti , 100 g sykur , 100 g saltað smjör við stofuhita , 2 eggjarauður .
Ása var orðin óróleg : « Hann hreyfist ekki .
Denni , svaraðu mér ...
» Denni svaraði ekki , en sem betur fer sáu krakkarnir að hann hreyfðist mjakaði sér silalega áfram og örlítið lengra inn í göngin .
Þá heyrðust niðurbæld köll Denna .
Gunni áttaði sig fyrstur .
« Heyrið mig - þetta getur ekki verið eðlilegt . »
Hann togaði í Denna en hann bifaðist ekki .
« Ó -hann er fastur - í klípu og getur enga björg sér veitt .
Hjálpið mér að toga í hann .
Hann gæti kafnað .
Já , flýtið ykkur ! »
Nína greip einnig um fótleggi Denna og krakkarnir tosuðu í hann af öllu afli .
En ekkert virtist ganga .
Nú spriklaði Denni fótunum og hljóðin frá honum voru niðurbæld og fjarlæg - óhugnanleg .
Síðan var eins og stífla brysti .
Hann losnaði og skreiddist aftur á bak upp á yfirborðið .
« Djö ...
loksins - hvað voruð þið að hugsa .
Ég var að kafna í þessu skítabæli . »
Denni var reiður en það rann strax af honum þar sem hann sat og jafnaði sig .
Hann þurrkaði skítinn framan úr sér og leit síðan sigri hrósandi á krakkana .
« Tarammm ...
sjáið hvað ég fann ! ! »
Hann reiddi fram torkennilega , snjáða pjötlu og sýndi krökkunum .
Annar merkilegur fundur á sama degi .
Þetta var draumi líkast .
Denni lagði pjötluna á sléttan stein og krakkarnir virtu hana fyrir sér .
Það fór hrollur um Gunna ...
það sem Denni hafði fundið var óhugnanlegt .
Þetta voru leifar af jakkaermi og við hana hékk einhvers konar leðurslitur sem líktist leifum af hanska .
Það var kannski fyrirsjáanlegt en inni í leðurslitrinu var eitthvað gult sívalt og holt að sjá ...
líkt og bein - BEIN GULNAÐ BEIN ... !
Denni virti krakkana fyrir sér .
Hann var leyndardómsfullur á svip .
« Já , krakkar mínir - þetta er bein .
Kjúka - fremst af fingri gæti varla verið neitt annað en ...
MANNABEIN ! ! »
Krökkunum rann kalt vatn á milli skinns og hörunds .
- - Það var farið að rökkva og kólnaði ört .
Denni hafði kastað mæðinni .
« Ég held að ég hafi séð meira þarna . »
« Ég kom við það ...
og mér brá hrikalega . »
Nú réði Denni ferðinni .
Hin voru öll augu og eyru .
Denni lét það síðan flakka : « Mér sýndist - ja - sýndist .
Meira en sýndist .
Ég sá móta fyrir fleiri beinum .
Ég er handviss um þetta og ... »
Hann var fremur andstuttur .
- ...
og ég sá ...
hauskúpu sem glotti við mér !
Svartar augntóttirnar störðu á mig !
Þá brá mér rosalega .
Ég get svarið það .
Ég var líka fastur .
Ég hélt að þið ætluðuð aldrei að ná mér upp . »
Denni bar sig þó karlmannlega .
Krakkarnir reyndu að átta sig á þessu öllu saman .
Það var sýnt að þau kæmust ekki lengra þennan daginn .
« Við verðum að rannsaka þetta betur . »
Gunni var ákveðinn í því að þetta væri upphafið á spennandi verkefni .
« Klárum þetta dæmi .
Nú tekur Setuliðið til starfa .
Við verðum að komast til botns í þessu máli . »
Gunni var ábúðarfullur .
« Stelpur , nú verðið þið að koma til liðs við okkur . »
Hann sagði þeim stöllum í fáum orðum frá leynifélaginu þeirra og fóstbræðralaginu .
Þær voru sannarlega með á nótunum og Gunni fékk þær til að sverja þess eið að þær segðu engum frá beinafundinum .
Þær gerðust umsvifalaust nýir félagar í Setuliðinu .
Gunni gekk frá leðurræksninu og beinaleifunum í innri vasa úlpunnar sinnar .
Það var farið að rökkva og krakkarnir voru þreyttir eftir óvænta viðburði og heilmikið strit .
- - « Hvað er að sjá ykkur ? »
Það var hrjúf rödd Milla frænda sem óvænt hljómaði fyrir aftan krakkana .
« Ósköp eruð þið tætingsleg greyin mín .
Það er líkt og að einhver hafi ráðist að ykkur .
Ívar minn - mikið ert þú fölur .
Er eitthvað að ? »
Milli kom nær og sögunni um fjársjóðinn var bunað á hann .
Krakkarnir slepptu því að segja frá beinaleifunum .
Það var þeirra leyndarmál .
Enga afskiptasemi fullorðinna þar .
Þau sýndu Milla koffortið .
« Ég er orðlaus ...
þetta er óvenjulegt .
Heill fjársjóður - svona á víðavangi .
Við verðum að gera eitthvað með þetta . »
Milli skoðaði skartgripina og velti þeim á milli handa sér .
« Þetta er allt saman ekta !
Gull og silfur - það fer ekki á milli mála . »
Komið krakkar og takið á - við verðum að bisa þessu í skrjóðinn . »
- - Þau drösluðu koffortinu með erfiðismunum að jeppanum hans Milla sem stóð við vegarkantinn lengst hinum megin á holtinu .
Milli hafði gengið yfir til þeirra án þess að þau tækju eftir mannaferðum .
Með sameiginlegu átaki var koffortinu snarað inn í jeppann .
« Ég ek ykkur heim - og síðan læt ég lögregluna fá þetta dót . »
Milli var enn kominn með pípuna í munnvikið .
Hann var hugsi .
« Foreldrar ykkar eru farnir að hafa áhyggjur .
Ása , pabbi þinn hringdi áðan og ég veit að maturinn er tilbúinn hjá ykkur bræður góðir . »
Milli átti við Gunna og Bjössa .
« Æ-i , leyfðu okkur að koma með til lögreglunnar .
Við verðum að gefa skýrslu - er það ekki ? »
« Jú , en það má gera seinna .
Ég segi þeim frá atvikum .
Drífum okkur nú . »
MiIli var staðfastur og skilaði krökkunum heim í Setbergið og lagði síðan af stað á jeppanum með góssið á lögreglustöðina .
- - GARÐAHOLT , 1941 Þeir sátu saman tveir vaktmenn í Garðahreiðrinu og reyktu sígarettur .
Báðir voru þeir með hugann heima í Bretlandi .
Fyrr um kvöldið höfðu þeir sýnt hvor öðrum myndir af sínum nánustu .
Annar átti kærustu heima í Sussex .
Hinn var einhleypur - frá Leeds .
Þeir höfðu gengið sína vaktina hvor og hölluðu sér nú fram á byssuskeftin og tóku því rólega .
Þeir voru sammála um tilgangsleysi vaktarinnar en báðir voru aldir upp við að þjóna föðurlandi sínu og konungsríkinu .
Þeir voru hluti af breska heimsveldinu sem reyndar var senn að missa völdin .
Hundgá í fjarska .
Fallegt sólarlag í suðvestri .
Vetrarmyrkrið tæki senn við af sérkennilegu íslensku vetrarbirtunni .
Skyndilega sperrir annar hermannanna eyrun .
« Heyrir þú það sama og ég ? »
Báðir lögðu við hlustir ...
« jú , ekki um að villast .
Flugvélarniður . »
Sá minni tók á rás inn í byrgið og skreið inn í göngin .
Þar við endann var talstöðin .
Hún var hulin sjónum allra óviðkomandi .
Loftnetið var leitt upp í gegnum jarðveginn .
Hann sneri skífu talstöðvarinnar í von um að ná sendingum frá herstjórninni .
« Hvaða flugvél var þetta ?
- óvinur eða vinavél á ferðalagi ? »
Þeir höfðu engar upplýsingar um að þeirra vélar yrðu á flugi þetta kvöld .
Til að byrja með heyrði hermaðurinn aðeins suð í talstöðinni en loks greindi hann óskýrt mannamál .
Vonandi var þetta radarstöðin .
Jú , það stóð heima : « Óþekkt flugvél nálgast landið úr suðri - allir menn á vakt viðbúnir .
Árás ekki útilokuð .
Endurtek- tilkynning til allra loftvarnabyrgja .
Árás - hættuástand .
Hermaðurinn skreið af stað .
Hann kom inn í byrgið og tengdi gangverk byssunnar og leit á skotfærabirgðir .
Hér var ekkert að vanbúnaði .
Síðan skreið hann á fjórum fótum eftir göngunum sem lágu á milli byrgjanna .
Hann ætlaði að færa félaga sínum þessar upplýsingar .
Loksins var eitthvað að gerast - loks tilgangur með veru þeirra á þessum nástað .
Víglínan hafði flogið til þeirra .
Hermanninum brá svolítið þegar inn kom .
Hitt byrgið var tómt - fallbyssan hafði ekki verið snert .
« OOH - ekki þurfti hann að fara á kamarinn - einmitt núna ! »
Honum datt ekkert annað til hugar sem skýrði fjarvist félaga síns .
Hann skreið upp í útsýnishólfið .
Á holtinu var ekkert að sjá .
Flugvél eða flugvélar nálguðust - niðurinn hækkaði - jú , þetta voru hervélar - óvinavélar !
Hann hafði lært að þekkja hljóðið í þýsku orrustuvélunum í herskólanum .
Hermaðurinn gleymdi stund og stað .
Hann leit í sjónauka fallbyssunnar og beið þess að bráðin flygi í snöruna .
Gikkurinn var spenntur og vélin flaug inn í skotlínu .
Rattatt-tatt-tatt-atatt-ttttatta ...
...
loftvarnarbyssan var öflug hríðskotabyssa .
En allt fyrir ekki .
Fremsta þýska flugvélin brást við þessu með því að hækka flugið og breyta um stefnu .
Hún sveif frá byrgjunum og hermanninum til sárrar gremju virtist flugvélin vagga vængjum stríðnislega - kannski í kveðjuskyni .
Vélarnar tvær sem á eftir flugu breyttu einnig um stefnu .
Darraðardansinn var búinn .
Nú ætlaði hermaðurinn að skamma félaga sinn ærlega .
« Bölvaður - svíkst undan merkjum . »
Hann klöngraðist upp opið fyrir ofan byssuna .
Holtið var jafnt autt og yfirgefið og áður - og enginn var á kamrinum !
Eftir hálftíma leit gerði hermaðurinn sér loks grein fyrir að félagi hans var alls ekki þarna .
Hann var horfinn .
Horfinn sporlaust í ljósaskiptunum .
Hermaðurinn skreið skjálfandi að talstöðinni - hann bað um yfirforingja á rásina .
Hann ætlaði að tilkynna brotthvarf úr liðinu .
Myrkrið skall á og hermaðurinn fann hvernig kaldur svitinn rann niður eftir baki hans .
Þögnin var rofin .
Hann heyrði marr - hann heyrði ískur - hann heyrði væl .
Hann heyrði hljóð sem hann hafði aldrei heyrt áður .
Hann vildi ekki trúa því en vælið var blandið mennskum röddum - söng - messusöng .
Hér vildi hann ekki una stundinni lengur .
Skömmu síðar mátti sjá ungan breskan hermann í fullum herklæðum á harðaspretti frá Garðaholtinu .
Frá bölvunarstaðnum .
Honum heyrðist tryllingslegur hlátur berast úr berginu - úr djúpinu .
Hann hljóp eins og hann ætti lífið að leysa ...
hann heyrði þungt fótatak á hælum sér ...
- - Þeir lágu í rúmum sínum í notalega herberginu sem þeir deildu , bræðurnir Gunni og Bjössi - útkeyrðir eftir ævintýri dagsins og áttu erfitt með að sofna .
Klukkan var orðin allt of margt - langt gengin eitt að nóttu .
Þeir byltu sér - gátu ekki sofnað fyrir spenningi .
Gunni gafst loks upp á að reyna að sofna .
Hann kveikti ljósið , tók fram bók og fór að lesa .
Bjössi leit yfir til hans .
Hann var syfjulegur í framan .
« Gunni , heldurðu að þetta geti hafa verið mannabein ?
Hvernig þekkjast þau frá dýrabeinum ? »
Gunni gat ekki svarað , en vildi standa sig í hlutverki eldri bróðurins .
« Denni er búinn að liggja yfir bókum um mannslíkamann og svo á hann flott tölvuforrit um líkamann sem afhjúpar hann fullkomlega - klæðir hann fyrst úr skinninu , holdinu , líffærunum og síðast sjást bara beinin á skjánum .
Eins og í raunveruleikanum .
Nú , svo sá hann hauskúpuna inni í göngunum .
Þetta eru örugglega mannabein . »
Bjössi var ekki sáttur við svarið .
« En , Gunni .
Ef þetta eru mannabein - úr hverjum eru þau þá ?
Úr hvaða manni ?
Þetta er ekki kirkjugarður . »
« Já , það er satt . »
Gunni var hugsi .
« Það er lóðið , en á því geta verið margar skýringar .
Menn hverfa - ekki satt ?
Milli sagði okkur frá hvarfi hermanna .
Þetta gæti verið einhver sem hefur orðið úti .
Kannski einhver sem var grafinn þarna , t.d. á stríðsárunum . »
Gunni lagði sig allan fram .
« Nei , » Bjössi vildi fá skýrari svör . « Hermenn eru ekki grafnir á víðavangi .
Manstu ekki eftir grafreitnum ?
Hermannareitnum í Fossvogskirkjugarðinum í Reykjavík . »
« Jú , » Gunni mundi það .
Þangað höfðu þeir farið í einum leiðangranna í Öskjuhlíð .
Fjölmargir legsteinar fallinna hermanna .
« Við vitum þetta ekki , Bjössi minn !
- Þess vegna ætlum við að rannsaka málið . »
Gunni var nú sprellvaknaður .
Hann ákvað að reyna að lesa meira áður en hann færi aftur að sofa .
Hann var ekki kominn langt í bókinni þegar það varð skyndilega dimmt í herberginu .
Öll ljós höfðu slokknað .
« Hva - bara rafmagnslaust . »
Gunni stökk fram úr og að glugganum .
Hann leit út .
« Þetta virðist bara vera hjá okkur .
Það eru ljós í öðrum húsum .
Einnig á ljósastaurunum .
Manstu þegar það var svo oft rafmagnslaust hjá okkur í gamla daga .
Þá geymdum við kerti og eldspýtur inni í skáp . »
Dauf birta náði inn um gluggann þannig að skuggar urðu langir og stórkarlalegir .
Bjössi var órólegur : « Má ég ekki bara hoppa upp í til þín ? »
« Jú , ætli það ekki ef þér líður betur með það .
Ég ætla þó fram og spyrja mömmu hvort öryggið hafi gefið sig . »
« Æi - ekki skilja mig eftir . »
Bjössi kippti í lafið á náttjakka Gunna .
« Svona , svona , ég verð enga stund .
Það er ekkert að óttast .
Bíddu bara rólegur . »
Gunni fann dyrnar og opnaði hurðina .
Á móti honum gaus hrollkaldur gustur og hann fann sérkennilega lykt .
Honum brá við .
Þetta hafði aldrei gerst áður .
Þarna var aldrei dragsúgur .
Þessi lykt átti heldur ekki heima þarna .
Súr ýldufýla .
En hann fékk ekki ráðrúm til að hugsa um það því mikill dynkur kvað við .
Eitthvað þungt datt á gólfið utar í ganginum .
Gunni gekk fram að stiganum og leit upp .
Þar var ekkert að sjá .
Þá heyrðist honum eitthvað dregið eftir gólfi en greindi ekki hvaðan úr húsinu hljóðið kom .
Það var niðamyrkur í gluggalausum ganginum .
Gunni fikraði sig áfram og lét hendur nema við vegginn .
Hann þekkti ganginn vel og gat svo sem gengið blindandi um hann .
Brakinu fylgdi torkennilegt skrjáf .
Gunni hraðaði sér aftur inn í herbergi þar sem hann heyrði lágvært kjökur .
Bjössi var að skæla : « Þetta er draugur - ég heyrði í honum - ég sá hann ! ! »
Gunni sperrti eyrun .
« Hvað meinarðu ?
Sástu hvað draug ? »
Bjössi vældi enn meir og hjúfraði sig ofan í sængina .
« Þú áttir ekki að fara frá mér .
Hann birtist hérna á gólfinu og stóð hérna yfir mér .
Hann glotti ..
hann gretti sig !
Ég vil fara inn til mömmu ! »
Gunna tókst að stöðva Bjössa sem ætlaði að æða út úr herberginu .
Hann hristi hann til .
« Svona - vaknaðu drengur .
Stilltu þig .
Það eru engir draugar til .
Þú ert að ímynda þér þetta .
Það er eitthvað hér í myrkrinu sem villir um fyrir þér . »
« Nei , » svaraði Bjössi .
« Ég sá hann greinilega - hann ætlaði að ná til mín .
« Hver ? »
- Gunni vildi komast til botns í þessu máli .
« Hver ?
- - jú hann - auðvitað hann -HERMAÐURINN ! »
Sem hendi væri veifað breyttist allt og það kviknaði ljós á ný í herberginu .
Gunni leit á Bjössa .
Hann neyddist til að viðurkenna að ekki var allt með felldu .
Drengurinn hafði séð eitthvað .
Bjössi var náfölur í framan og augnaráð hans var starandi .
« Ég sá hermann - hann var með Bretahjálm og riffil ! »
Bjössa var mikið niðri fyrir .
Gunni reyndi að hugga bróður sinn sem lét sefast eftir langa mæðu .
Þeir hjúfruðu sig saman .
Bjössi sofnaði loks - en svefninn var órólegur .
Gunni lá lengi vakandi .
« Hermaður hér ? »
Hann velti sér á hina hliðina og fann þá aftur lyktina einkennilegu sem hann hafði fundið rétt áður en veran birtist Bjössa .
Hann hafði áhyggjur af honum .
Hann hlaut að hafa séð ofsjónir .
Ímyndunaraflið hafði hlaupið með hann í gönur - eða hvað ?
Gunni velti sér aftur og reyndi að sofna .
Ævintýrið stefndi nú í aðra átt en hann hefði kosið .
Það marraði í stiganum fyrir ofan sofandi piltana ...
skýin hrönnuðust upp á þungbúnum himni .
Brátt óð tunglið í skýjum .
- - Þeir bræðurnir sváfu út - aldrei þessu vant .
Kostulegt hvað veröldin hafði tekið umskiptum á einni nóttu .
Úti var nánast vorveður og það sást til sólar .
Skellirnir í jeppanum hans Milla höfðu vakið þá .
Milli kom askvaðandi inn til þeirra .
« Heyrið mig nú , hetjur og ævintýramenn .
Sjáið þetta . »
Hann hélt á stóru umslagi .
Gunni las utan á það .
Þar stóð með bláum prentuðum stöfum : Gull- og silfurhöllin og merki fyrirtækis fyrir ofan .
Á umslaginu stóð síðan skrifað með stórum skrifstöfum : FUNDARLAUN .
« Nei - hvað er þetta ? »
Hann leit með spurnarsvip á Milla sem brosti enn breiðar .
« Ég fór með koffortið á lögreglustöðina .
Þeir urðu kampakátir lögregluþjónarnir og senda ykkur bestu kveðjur .
Þetta reyndist vera góssið úr stóra skartgriparáninu í Gull- og silfurhöllinni í fyrra .
Það var mikið talað um það .
Þeir þekktu skartgripina strax .
Eigandi verslunarinnar kom á stöðina í morgun og hann er ykkur einnig mjög þakklátur . »
Milli rétti Gunna umslagið .
« Viljið þið ekki kíkja í þetta ? »
Gunni tók á móti umslaginu og reif það ofurvarlega upp .
« Fundarlaun - ekki nema það þó . »
Það hýrnaði heldur betur yfir piltunum .
Í umslaginu var þakkarkort frá versluninni og bunki af peningaseðlum .
Fimmþúsundkallar .
Gunni taldi upphátt : « Tólf - fimm sinnum tólf - þetta eru sextíuþúsund krónur ! »
Gleðisvipur kom á andlit Gunnna .
« Já , það er nánast » , skríkti í Milla .
Tíu þúsund á mann .
Ég sagði þeim að þið væruð sex . »
« En , fékkst þú ekki neitt sjálfur , Milli ? »
Milli geiflaði sig í framan .
« O- nei .
Ekki var það ég sem fann góssið .
Merkilegt hvað snuðrarar eins og þið getið rekist á .
Jamm og jæja .
En ég bið ykkur samt að fara varlega þarna .
Það fer mikið óorð af þessum stað .
Ég bið ykkur að finna einhvern öruggari leikvöll .
Ég vil ekki að eitthvað slæmt komi fyrir ykkur .
Látið Garðahreiðrið eiga sig .
Það er best .
Jamm . »
Milli geispaði ógurlega .
« Ég er þreyttur .
Svaf illa í nótt .
Þarf að leggja mig . »
Hann leit hýru auga til sófans í eldhúshorninu .
Hann var eflaust kominn í huganum hálfa leið upp í sinn eigin sófa á efri hæðinni .
» Farið nú vel með þetta fé . »
« Já , já - en Milli , » Gunni varð að vita þetta .
« Hvað með þjófana ?
Vita menn hvar þeir eru ? »
« Já , æ- fyrirgefið mér .
Ég gleymdi því mikilvægasta . »
Milli staldraði við .
« Jú , þeir náðust fljótlega eftir ránið - bölvaðir .
Og viti menn þeir vísuðu á góssið .
Það var falið hér og þar en það vantaði mikið upp á .
Hluti þess fannst ekki .
Þjófarnir ætluðu annaðhvort að eiga þetta til góða eða mundu ekki eftir felustaðnum .
En nú er þetta allt komið fram sem betur fer .
Eigendur Gull- og silfurhallarinnar eru mjög ánægðir og þjófarnir hlutu makleg málagjöld .
Þeir sitja nú inni á Litla-Hrauni og afplána fangelsisdóm . »
Milli var óvenjulega slæptur og kvaddi .
Strákarnir töldu seðlana enn einu sinni .
Þeir ætluðu strax til hinna krakkanna til að segja þeim gleðifréttirnar .
Þeir ætluðu einnig að segja frá dularfullum viðburðum næturinnar .
Það var ekki mál fyrir fullorðna .
Það var málefni Setuliðsins .
- - GARÐAHOLT , UM HÁVETUR 1942 Hálfkjökrandi hermaðurinn fylgdi eftir reikulum sporum félaga síns .
Nýfallinn snjórinn hafði myndað föl á jörðinni svo að sporin leyndu sér ekki .
Hann vissi að félagi hans var örvæntingarfullur .
Hann vissi að honum leið illa .
Hann treysti honum til örþrifaráða .
Þung brimaldan lamdi klettana fyrir neðan túnfótinn .
Þangað lágu sporin .
« Nei , nei , nei ...
.
þú getur ekki hafa gert þetta .
Þetta er fullkominn óþarfi ...
sóun . »
Hermaðurinn kraup á kné .
Hann sá að spor félaga hans lágu í snjónum út á sjávarbarða klettana ...
þar hurfu þau ...
hann sá engin spor til baka .
Héðan átti enginn afturkvæmt .
Hrynjandi brimöldunnar var ögrandi ...
þar voru engin grið gefin .
Ölduhæðin jókst og brimgnauðið yfirgnæfði lágværa og auðmjúka bæn hermannsins sem starði hryggur út í sjávarrótið ...
starði út í myrkrið .
- - Þeir létu ekki mikið á sér bera piltarnir tveir sem ætluðu að kanna nánar beinafundinn í Garðahreiðrinu .
Denni og Gunni áttu forláta reiðhjól og létu sig ekki muna um að bruna á þeim um allan bæ .
Þeir hjóluðu jafnvel inn í Reykjavík ef á þurfti að halda .
Þeir komu við á bensínstöð og keyptu sér þar vasaljós , luktir af bestu gerð .
Nú áttu þeir nóg af peningum til þess að kaupa það besta .
Gunni hafði einnig meðferðis stóra íþróttatösku .
Þeir vonuðust til að finna fleiri bein eða muni .
Á leiðinni spjölluðu þeir saman .
Denni var svolítið upprifinn .
« Ég skoðaði litla beinið í víðsjá í morgun .
Þetta er örugglega mjög gamalt .
Áreiðanlega kjúka , fremst á vísi- eða baugfingri .
Hún er að molna niður .
Mig vantar fleiri bein til að greina þetta betur ...
en leifarnar af hanskanum eru mjög athyglisverðar .
Ég fann þar áletrun - tvo bókstafi sem ristir hafa verið í leðrið .
Ég býst við að þetta sé merking eða hluti af merkingu gæti verið upphafsstafir í nafni og eftirnafni . »
Gunni var áhugasamur hlustandi .
Þeir voru komnir að afleggjaranum út á holtið .
Denni hélt áfram .
« Mér sýndist þetta vera stafirnir W og H .
Kannski hefur eigandinn heitið Walter eða Walt og eftirnafnið byrjað á H , t.d. Hages eða Harrison .
Það er ómögulegt að segja .
Okkur vantar fleiri vísbendingar . »
Hópur smáfugla flaug upp þegar þeir lögðu hjólunum sínum skammt frá virkjunum .
« Dauði og djöfull - hvað er hér á seyði ? »
Denni gapti .
Gatið á göngunum var mun stærra en kvöldið áður .
Gunni klóraði sér í hausnum .
« Getur ekki verið !
Við skulum kíkja niður . »
Þeir smokruðu sér inn um opið og fóru að fikra sig niður í göngin .
Þar inni var kolniðamyrkur og strákarnir kveiktu á luktunum .
Denni fór inn á undan og hann tróð sér áfram eftir göngunum .
Göngin höfðu áreiðanlega verið miklu víðari í gamla daga en talsverður leir hafði borist á botn þeirra .
Hann var þó skraufþurr .
Göngin höfðu einnig sigið undan jarðveginum .
Þau voru samt mjög heilleg að sjá og höfðu greinilega haldið vatni ágætlega .
Tímans tönn hafði þó unnið sitt verk .
« Getur ekki staðist .
Nei , ég neita að trúa þessu . »
Denni starði fram fyrir sig .
« Kúpan var hér . »
Undrunin leyndi sér ekki í rödd hans . »
Hann þreifaði eftir einhverju handbæru - en greip í tómt .
« Ég get svarið það .
Ég sá beinagrind hér í gær .
Ég sá holar tóttirnar í hauskúpunni .
Hún nánast glotti til mín . »
Gunni skreið til hans .
Það var ekki um að villast .
Á þessum bletti var ekkert að sjá nema laust ryk og smávölur .
« Það var nú næstum kolniðamyrkur hér inni ...
þú gætir hafa ... »
Gunni ætlaði að fara að skilgreina þetta en Denni brást hinn versti við .
« Þú trúir mér ekki .
Heldur þú að ég fari að ímynda mér svona hluti .
Hún lá þarna - það er klárt - það hefur eitthvað komið fyrir . »
Strákarnir skriðu áfram eftir göngunum .
« Nú , blindgata . »
Denni skreið á hleðsluvegg sem teppti göngin algjörlega .
Þar hafði verið komið fyrir stóreflis grjóti og glufur fylltar með minna grjóti og steypu .
« Undarlegt .
Varla enda göngin hér ?
Það getur ekki verið !
Snúum við og athugum hvað er hinum megin við opið . »
Drengirnir voru nú farnir að venjast myrkrinu og órólegri birtunni frá ljósunum .
Þeir greindu betur smáatriði .
Göngin voru þurr og aðeins saggablettir á afmörkuðum stöðum .
« Rörin hafa komið í veg fyrir bleytu , » sagði Denni .
Drengirnir skriðu fram hjá opinu og fóru í hina áttina .
Göngin voru miklu lengri en þeir hugðu en allt í einu kallaði Denni til Gunna .
« Nú dámar mér ekki !
Svona hjálpaðu mér .
Hérna er hleri . »
Gunni mjakaði sér nær og sá að Denni var að bjástra við myndarlegan málmhlera á botni ganganna .
Hlerinn var ótrúlega lítið ryðgaður .
« Togaðu í þetta með mér . »
Gunni tók á hleranum með Denna .
Hann stóð á sér en gaf sig loks og þeir lýstu með luktinni ofan í opið .
Þar sáu þeir móta fyrir steyptum þrepum sem lágu ofan í jörðina .
Þeir lýstu niður þrepin .
Þau voru hrein og þurr .
Strákarnir fikruðu sig niður þrepin og þegar þeir komu niður blasti við þeim ótrúleg sjón .
Þeir voru komnir inn í steinsteypta hvelfingu .
Efst í henni mótaði fyrir eins konar skorsteini sem var fullur af möl og grjóti .
Til hliðar við innri vegginn voru tveir ryðgaðir járnbeddar og í þeim tauslitrur - leifar af teppum og lökum .
Til hliðar var eldstó eða kamína .
Lítið skrifborð var á miðju gólfi og tvær spýtur voru lagðar á röð af hellulöguðum steinum .
Líklega heimasmíðaðar hillur .
Á veggnum hékk tötralegur frakki sem greinilega hafði hangið á herðatré en nú rétt lafði hann í því .
Fyrir ofan annan beddann hengu tvær gulnaðar og máðar ljósmyndir í römmum - önnur af ungri konu í sparifötum en hin var fjölskyldumynd .
Strákarnir vissu ekki hvar þeir áttu að byrja .
Stundin var heilög .
Þeim leið örugglega eins og þeim fornleifafræðingum sem fyrstir komu í grafhýsi Faróanna í Egyptalandi .
Hér höfðu hermennirnir komið sér upp vistarveru .
Djúpt niðri í jörðinni .
Af ummerkjum að dæma höfðu menn yfirgefið þetta hreiður í hasti .
« Það skilur enginn eftir jakkann sinn og fjölskyldumyndirnar nema sá sem þarf að hraða sér á brott . »
Það var augljóst .
Á borðinu greindu þeir lítið dagatal .
Denni tók það upp .
« Við erum greinilega fyrstu mennirnir sem koma hingað í 61 ár . »
« Þetta dagatal er frá árinu 1942 ! »
Strákarnir fylltust lotningu og fóru að skoða betur þennan fortíðarheim .
Geislum luktanna var beint í hvern krók og kima .
Þarna kom margt fram í dagsljósið .
Í töskuna hans Gunna lentu ýmsir munir flestir smálegir .
Þarna var blekpenni , mataráhöld , sápuhylki og rakblöð .
Einnig gamlir íslenskir og enskir smápeningar og smáhlutir .
Mesta athygli vöktu þó ljósmyndirnar og bunki af blöðum sem þeir gripu með sér .
Þetta voru gömul snjáð myndablöð , stílabókarkompa og nokkur minnisblöð .
« Við vinnum úr þessu heima . »
Denni einbeitti sér að söfnuninni .
Að lokum skoðuðu þeir frakkann sem best þeir gátu og lögðu hann einnig varlega í íþróttatöskuna .
Hann var ómerktur .
Þeir yfirgáfu síðan vistina .
Hleranum var lokað samviskusamlega .
Strákarnir ákváðu að byrgja gatið á göngunum til þess að tryggja að þeir einir ættu þetta leyndarmál .
Denna var þó ekki rótt .
Hann var ekki búinn að sætta sig við hauskúpuhvarfið og fór enn að skima um svæðið .
Hann gekk langan hring og grandskoðaði umhverfið .
Gunni settist og hvíldi sig .
Hann sá að Denni staldraði lengi á sama staðnum .
Hann hafði greinilega komið auga á eitthvað á jörðinni því hann kraup og rótaði í sverðinum .
Hann gekk í átt að veginum .
Þegar hann kom til baka var hann á svipinn eins og leynilögreglumaður í spennumynd .
« Ég held að það hafi verið mannaferðir hér áður en við komum .
Það hefur einhver ekið yfir holtið í átt að byrgjunum .
Það eru nýleg hjólför hér utan við .
Það er eins og viðkomandi hafi ekki viljað láta hjólförin tengjast göngunum . »
« Já , gæti þetta ekki verið eftir bíl innbrotsþjófanna .
Þeir hljóta að hafa flutt koffortið hingað á bíl . »
Gunna fannst vinur hans leita langt yfir skammt .
Hann vildi gjarnan trúa þessu með beinagrindina en auðvitað gat Denna missýnst eins og öðrum .
Hví ætti beinagrind að liggja eftir í herbækistöðvum ?
Væru þeir bara farnir að láta ímyndunaraflið hlaupa með sig í gönur ?
Líkt og Bjössi bróðir í nótt .
Strákarnir hjóluðu heim á leið .
Íþróttataskan með gripunum úr vistinni var kyrfilega fest á bögglaberann á hjólinu hans Gunna .
- - Gunni setti munina úr töskunni á stofuborðið í kjallaraherberginu hjá Nínu .
Þar var haldinn formlegur fundur í leynifélaginu Setuliðinu .
Þetta var vinnufundur .
Hver hlutur var skoðaður gaumgæfilega .
Mataráhöldin úr fylgsninu voru margslitin og á þau hafði fallið eftir meira en hálfrar aldar geymslu í þessu sérkennilega grafhýsi sem strákarnir höfðu fundið .
Þau fundu hring , ryðgaðar dósir , teninga , spilastokk , rakáhöld og síðan kom að því að skoða ljósmyndirnar .
Gunni dró fyrst fram myndina af stúlkunni í sparifötunum .
Hann losaði hana úr fúnum rammanum .
Myndin var illa farin , orpin og stökk og það þurfti að fara mjög varlega með hana svo að hún molnaði ekki .
Óskýr myndin sýndi samt laglega stúlku í fallegum blúndukjól .
Hvítur kragi náði vel upp í háls og stúlkan sat uppstillt á útskornum stól .
« Hún er áreiðanlega í flauelskjól en slæðan er úr silki .
Mér finnst hárgreiðslan flott . »
Ása var byrjuð að hafa áhuga á fötum og unglingatísku .
Stækkunarglerinu var brugðið að myndinni og Gunni rak strax augun í það sem honum hafði sýnst í fljótu bragði .
Lengst til vinstri í horni ljósmyndarinnar var handskrifuð áletrun .
Hann rýndi í letrið og stautaði : « D .. r ...
nd .. ew - ove Ru.h Það vantaði bókstafi í orðin .
« Má ég sjá . »
Denni greip í myndina skrifaði stafina niður á blað sem hann hafði reitt fram .
Gunni fékk myndina aftur og rannsakaði með stækkunarglerinu .
« Þetta hlýtur að vera kærasta einhvers hermannanna .
Hún er falleg og ung .
Þessir strákar voru næstum unglingar . »
Gunni sneri myndinni við í þessum töluðum orðum .
Þar var önnur áletrun og mun skýrari .
« Royal Photographer - Birmingham . »
« Það er ekkert annað - konunglegur ljósmyndari frá Birmingham .
Góð vísbending það . »
Denni nagaði pennann .
« Þetta er nú meiri krossgátan - en lausnin er skammt undan . »
Denni hafði skrifað stórum stöfum á blaðið og lék sér með minni stafi á milli .
« Nokkrar tilgátur - hjálpið mér nú . »
Krakkarnir litu á blaðið .
« Fyrsta tillaga ? »
Denni var skipulagður í framsetningu .
« Ávarp !
Hvernig ávarpa elskendur hvor annan ?
Jú , á ensku er það « dear - eða dearest » - ég hallast að Dear og hvernig kveðjast elskendur .
Jú , einfaldlega : Love og síðan nafnið aftast .
Þetta hljómar þá svona : D .. r .. nd ... ew Love Ru .. h.
Nú megið þið spreyta ykkur .
Ég luma á tillögu . »
Denni fékk krakkana til að brjóta heilann stundarkorn en allt kom fyrir ekki .
Þeir voru engu nær .
« Jæja - hvað segið þið um þetta ? »
Denni fyllti nú í eyðurnar og skrifaði skýrum stöfum : DEAr AndRew LOVE RuTh .
« Liggur í augum uppi : Dear Andrew - Love Ruth !
Elsku Andrew - ástarkveðja Ruth .
Stúlkan hefur ritað þetta eigin hendi á ljósmyndina .
Þá er það spurningin .
Hvaða fólk var þetta ?
Eða kannski frekar : Hvaða fólk er þetta ? »
Denni var í essinu sínu .
« Hvað áttu við ?
Þetta fólk er löngu dáið - eða hvað ? »
Gunni var reyndar farinn að reikna í huganum en Denni var fljótari til .
« Nei , væni minn .
Ekki endilega .
Segjum sem svo að þetta fólk hafi verið um tvítugt 1942 .
Það þýðir að það er um áttrætt eða þar um bil .
Stúlkan á myndinni er varla nema 16-17 ára gömul .
Gæti auðveldlega verið í fullu fjöri - ja , svona nokkurn veginn . »
« Mér finnst hún sæt - glæsileg . »
Nína skoðaði myndina .
« Já , » samsinnti Bjössi . »
Honum fannst hún einnig falleg .
« Ruth og Andrew frá Birmingham .
Fleiri vísbendingar í sarpinn .
Vindum okkur í hina myndina . »
Denni vildi ekki neitt hangs .
Á myndinni sáu krakkarnir breska fjölskyldu .
Fólkið var einnig í sparifötunum .
Þarna var miðaldra maður í einhvers konar einkennisbúningi .
Við hlið hans sat kona á baststól með kornabarn í fanginu , líklega eiginkona mannsins .
Hún var í víðum síðum kjól og með sparihatt á höfði .
Barnið var í kjól líkum skírnarkjól .
Hjá þeim var spjátrungslegur ungur maður með kúluhatt í hendi og prik .
Hann studdi olnboga við hátt bak baststólsins .
Hann virtist vera í reiðbuxum og við hlið hans stóð ung og fögur kona .
Nokkuð yngri .
Tvö börn voru á myndinni auk ungabarnsins , stálpaður piltur og stúlka á skólaaldri .
Eina vísbending á þessari mynd var innfellt ártal 1937 og upphafsstafir einhvers og eftirnafn - trúlega ljósmyndarans .
K. Smith , Birmingham .
Svo virtist sem stafirnir hefðu verið gylltir á sínum tíma .
« Nú er það bara spurningin hvort Andrew sé á þessari mynd eða einhver annar ? »
Gunni var hugfanginn .
Hann hafði aldrei áður séð fortíðina í þessu ljósi .
Denni hafði fært sig afsíðis og var að bauka eitthvað í hægindastólnum .
« Ertu í fýlu eða hvað ? »
Ása settist á stólarminn og tók eftir því að Denni var að kíkja á ljósritin af ljósmyndunum frá Þjóðarbókhlöðunni .
Hún vonaðist til þess að þessi landi hennar og góðkunningi Eyjólfs þekkti hana úr hópnum þrátt fyrir blæjuna .
Eftir nokkra stund sætti Ágústín færis að flytja sig nær henni um leið og hann hélt áfram samræðum sínum við drenginn .
Sölmundur elti smiðinn á röndum og spurði hann í þaula um hvaðeina sem viðkom viðgerðinni .
Smiðurinn svaraði greiðlega öllum spurningum hans , bætti við ýmsum fróðleik um óskylda hluti og benti drengnum með höfðinu og lausu hendinni .
Í hinni hélt hann á þungri sleggju .
- Ég er með böggul til hennar móður þinnar .
Ætli ég geti komið honum einhvers staðar af mér svo lítið beri á ?
sagði Ágústín um leið og hann skálmaði framhjá Guðríði sem hafði komið sér fyrir yst í hópi kvennanna .
- Ég get látið hana mömmu hafa böggulinn , svaraði Sölmundur á hælum hans en Ágústín bað hann að styðja við staur sem hann var að koma fyrir sem skástoð við súlu .
Svo gekk hann nokkur skref aftur á bak eins og til að mæla út hallann á staurnum .
Hann gekk aftur til Sölmundar , sló í staurinn með sleggjunni og breytti ögn horninu , fór síðan enn á sama stað , tók fáein skref til viðbótar þar til hann stóð rétt hjá Guðríði .
Hann lagði sleggjuna frá sér og virtist vera að leita að öðru tóli í svuntuvösunum .
Þegar hann beygði sig aftur eftir sleggjunni skaut hann einhverju eldsnöggt undir sjalið hennar .
Svo fór hann á ný til Sölmundar og lauk við að negla stoðina .
Leiddi drenginn svo að næstu súlu og hóf sams konar aðgerð þar .
Guðríður steig ofan á böggulinn .
Hjartað hamaðist í brjóstinu .
Hún þorði ekki fyrir nokkurn mun að beygja sig strax eftir hlutnum en beið færis að setjast niður ef aðrar konur létu af því verða .
Viðgerðin á þakinu reyndist tímafrek og ambáttirnar leyfðu sér að setjast niður ein af annarri .
Þá notaði Guðríður tækifærið , fálmaði eftir bögglinum og stakk honum inn á sig .
Um kvöldið þegar myrkrið var skollið á og þau Sölmundur komin í fletið sitt tók hún umbúðirnar skjálfandi höndum utan af bögglinum .
Í honum voru nokkrar pappírsarkir , lítil blekbytta og vel skorinn fjaðurstafur .
Pappírinn var rakur á jöðrunum og hún flýtti sér að vefja hann aftur inn í dúkinn ásamt byttunni og fjöðrinni .
Hún kom öllu fyrir á kistilbotninum undir skrautlega höfuðdúknum sem henni var fenginn fyrstu nóttina í þessum stað .
Það var enn farið að rigna og hún klæddi sig og Sölmund vel undir nóttina .
Hún titraði öll og skalf .
Í þetta sinn ekki af kulda og vosbúð einni saman heldur óviðráðanlegri gleði og tilhlökkun .
Ef Brandur hefði verið nálægt henni núna hefði hún kysst hann .
Henni fannst hún tæpast þess verð að eiga svo trúan vin .
Tárin brutust fram í augu hennar af þakklæti til Austfirðingsins og hún faðmaði Sölmund fast að sér .
Hún kyssti kollinn á honum aftur og aftur og lét hár hans þerra vanga sína .
- Hvað var í bögglinum , mamma ?
spurði hann .
- Dálítið sem kannski á eftir að bjarga okkur héðan , svaraði hún .
- Peningar ?
spurði hann .
- Nei , pappír og penni , Sölmundur .
- Hvað ætlarðu að gera við það ?
- Skrifa honum föður þínum bréf .
- Kemur hann þá og sækir okkur ?
- Já , þá kemur hann og sækir okkur .
- Af hverju ertu þá að gráta , mamma ?
- Af gleði , Sölmundur .
Ég græt af gleði .
Í gegnum huga Guðríðar þutu orð og setningar á stangli .
Það var svo ótal margt sem hún vildi segja Eyjólfi .
Skelfilegar minningar sóttu á hana , þrá eftir að geta létt á hjarta sínu , lýst fyrir honum ótta þeim og angist sem nagaði sálina nætur og daga , en einnig löngun til að gefa honum hlutdeild í því sem var gott og fallegt í staðnum , minnast á grænar skógarhlíðarnar utan múranna , höllina , aldingarðinn , vetrarylinn og sólskinið , himininn og stjörnumergðina .
Jafnvel eina og eina manneskju .
Hvernig gæti hún náð að lýsa því sem henni lá á hjarta svo hann skildi .
Hvernig kæmi hún fyrir á fáeinum blöðum öllu því sem hafði drifið á daga hennar frá því lífi þeirra var svipt í sundur af heiftarhendi hins allsvaldanda guðs .
Böggullinn með ritföngunum hafði komið miklu róti á huga hennar .
Hún náði ekki að festa blund fyrr en undir morgun .
20. kapítuli Hún hafði aflað sér ljósfæris og beið þess aðeins að Sölmundur sofnaði .
Þegar hún þóttist viss um að hinar ambáttirnar væru einnig í fastasvefni reis hún hægt upp af fleti sínu , sveipaði um sig sjali og læddist hljóðlausum skrefum út í garðinn .
Himinninn var þungbúinn , varla sást til stjarna en tungl óð í skýjum .
Hún hélt sig í skugga trjánna og hljóp frá einu til annars þar til hún kom að baðhúsinu .
Þar smeygði hún sér inn í forgarðinn og þrýsti sér upp að dyraveggnum .
Baðhúsið kölluðu heimamenn hammam .
Hún beið með öndina í hálsinum og hlustaði eftir utanaðkomandi hljóði .
Hún heyrði ekkert nema fjarlægan vatnsnið .
Inn í hammam átti enginn erindi að næturlagi .
Þess vegna hafði henni ekki hugkvæmst öruggari staður til að skrifa bréfið á .
Í forskálanum utan við sjálfa baðstofuna var stór stallur lagður gljáðum steinflísum .
Á þessum stalli hafði hún eitt sinn hvílt eftir bað .
Reyndar hafði hún hvílt þar oftar en nú ætlaði hún ekki að hugsa um það .
Aðeins að þennan stall hafði hún í hyggju að nota fyrir skrifpúlt .
Hún setti litla olíulampann frá sér á stallinn og dró svo blöðin upp af brjóstum sínum skjálfandi höndum .
Blekbyttan var vendilega lokuð í vasa hennar , fjöðrinni hafði hún stungið í pilsfaldinn .
Hún lagði pappírinn á stallinn eins og helgan dóm og sléttaði varlega úr honum með lófunum .
Arkirnar voru ögn undnar á jöðrunum þar sem þær höfðu blotnað .
Hún sótti sér þykka sessu til að krjúpa á .
Þar næst tók hún tappann varfærnislega úr blekbyttunni , lyfti fjöðurstafnum og dýfði honum ofan í blekið .
Hún strauk dropann af oddinum á byttubrúninni og beindi honum á efstu örkina .
Hvernig átti hún að byrja þetta bréf ?
Eyjólfur .
Hún hafði ekki haldið á fjöðurstaf í mörg ár og fannst hún varla lengur kunna að draga til stafs .
Hönd hennar titraði af óstyrk og æfingarleysi en hún reyndi að vanda sig eftir mætti , dró hægt og varlega krókana tvo sem mynduðu upphafsstafinn E. Hún lyfti pennaoddinum og virti stafinn fyrir sér .
Henni hafði tekist að draga hann dálaglega og furðu skýrt og nú bætti hún við y og ó og l.
Þegar kom að f-inu féll tár af nefbroddinum á henni beint ofan í það sem hún hafði skrifað og breytti stöfunum í rauðbrúna klessu .
Eyjólfur .
Ó , Eyjólfur .
Hún lagði fjöðrina frá sér og þurrkaði sér um nefið á handarbakinu .
Hvað var það sem hún ætlaði að skrifa manni sínum eftir þrjú og hálft ár í útlegð ?
Hví var hún ekki búin að skipa því öllu niður í huga sér ?
Hvað gæti hún sagt honum eftir allan þennan tíma ?
Allt sem á daga hennar hafði drifið ?
Allt sem hún hafði séð og reynt ?
Einnig á þeim stalli sem hún nú kraup við .
Ó nei !
Hjálpi henni góður guð !
Aldrei myndi hún skrifa honum neitt um það .
Aldrei myndi hún láta Eyjólf fá minnsta grun um í hverju hún hafði lent .
Síst af öllu að hún hefði nokkru sinni hvílt á stalli sem þessum .
Eyjólfur mætti aldrei fá að vita hvað það þýddi .
Hún ýtti blöðunum frá sér og setti tappann aftur í blekbyttuna .
Hvernig datt henni annars í hug að hún gæti skrifað bónda sínum bréf á þessum stað ?
Stað sem vakti minningar um synd og skömm .
Hún yrði að fara eitthvert annað , finna sér eitthvert gluggaskot , einhverja syllu eða afkima þar sem hún gæti verið í felum með skriftól sín , annars staðar en hér .
Hér gæti hún ekki skrifað Eyjólfi .
En vandinn var sá að hún þekkti engan stað þar sem ekki var von á fólki .
Baðhúsið var eini staðurinn í Kasbah þar sem hún gæti leynst að næturlagi .
Baðhúsið þekkti hún vel .
Þangað var hún leidd eitt sinn síðla dags veturinn fyrsta í ánauðinni .
Það voru svörtu ambáttirnar tvær sem jafnan höfðu gætur á henni í upphafi veru hennar í Kasbah sem fóru með hana hingað inn .
Þegar þær tóku að afklæða hana hélt hún að enn ætti að hýða hana .
En annað stóð til .
Eftir að hafa slegið slagbrandi fyrir fordyrnar afklæddust ambáttirnar sjálfar að undanskildum litlum mittisskýlum og drógu hana svo á milli sín að dyrum baðstofunnar .
Þær opnuðu dyrnar og heita gufu lagði á móti þeim .
Hún man hve hrædd hún varð .
Átti að steikja hana lifandi ?
Hún hafði oft séð reyk liðast upp um opin í kúptu baðhúsþakinu og hafði velt fyrir sér hvað væri verið að sjóða þar .
En þaðan barst aldrei neinn matarilmur .
Ilmurinn var meira í ætt við rósaangan .
Hún hafði séð fólk fara þangað inn , karla suma daga , konur aðra daga .
Fólk virtist dvelja tímunum saman í hammam og kom aftur út sælt á svip og rjótt í kinnum með hárið vott og gljáandi .
Hún var farin að sjá fyrir sér að fólkið sæti inni í húsinu umhverfis sjóðandi potta fulla af ilmjurtum .
En þetta reyndist hvorki hús til að sjóða í rósir og lavendla né til að steikja fólk .
Hammam var haganlega innréttað , með mörgum klefum og kimum hverjum inn af öðrum .
Það rann vatn úr hönum á veggjunum .
Þar sem heitast var sá varla handaskil fyrir gufu .
- Við ætlum að baða þig , sögðu ambáttirnar .
- Þú átt að verða hrein .
Hún skildi það , þótt hún vissi ekki tilganginn .
Og ambáttirnar settu upp glófa úr fléttuðum hampi , helltu í þá ilmandi olíu og hófu að strjúka arma hennar og háls , brjóst og bak , lendar , læri , hnésbætur , kálfa , ökkla , svo létu þær hana leggjast á stall eins og þann sem hún nú kraup við og nudduðu á henni ristar og iljar og jafnvel tærnar .
Hún emjaði því hún var hrædd og þetta var sárt .
Samt var það gott .
Og þær veltu líkama hennar við og neru bak hennar og hupp með glófunum , nudduðu hana og hnoðuðu frá hnakkagróf til hæla eins og brauðdeig og hún varð lin og löt og slök og augun lokuðust og henni varð sama þótt þær þukluðu líkama hennar eins og þeim þóknaðist .
Þær toguðu út arma hennar , teygðu á fingrunum , nudduðu upphandleggi , hálsinn og herðarnar sem voru aumar af erfiði liðinna mánaða , jafnvel eyrnasneplarnir fengu sína umferð .
Að lokum létu þær hana aftur leggjast á bakið og önnur þeirra tók fram grannan , egghvassan hníf en hin hélt armi hennar föstum upp með höfðinu .
Hún æpti af skelfingu þegar ambáttin með hnífinn beindi honum að holhöndinni .
Myndi hún skera af henni handlegginn ? !
Yrði hún brytjuð í sundur ? !
Var þetta fórnarathöfn af einhverju tagi ? !
Það spratt út á henni angistarsviti og hún bað sér vægðar .
Þegar kalt hnífsblaðið snerti armkrikann tók hún snöggt viðbragð .
Hún fann til sviða við það að skinnið spratt í sundur .
Það vætlaði blóð .
Ambáttin sem hélt handlegg hennar rétti henni löðrung en sú með hnífinn lét reiðiorð dynja á henni .
Síðan lyfti hún eigin handleggjum og benti með hnífnum á nauðrakaðar armholurnar .
Var það þetta sem stóð til ?
Að raka hárið úr handakrikum hennar ?
Í hvaða tilgangi ?
Hún ákvað að veita ekki frekari mótspyrnu en lét svörtu konurnar fara sínu fram .
Hún lokaði augunum á meðan og bað þess í hljóði að þær skæru hana ekki meir .
Þegar þær tóku einnig til við að skafa af henni skapahárin bað hún heilaga guðsmóður að koma sér til bjargar , hún blygðaðist sín um of til að ákalla Jesú .
Hún var sem lömuð í vanmætti sínum og niðurlægingu .
Myndu þær raka hárið af höfði hennar næst ?
En ambáttirnar létu hér við sitja .
Þær reistu hana á fætur á ný og leiddu hana milli skrautlegra súlna og dyragata , klefa úr klefa .
Gufan fór stighitnandi .
Þær létu hana ýmist standa eða setjast eða leggjast á glaseraða stallana .
Hún horfði á eftir hvítum reyknum liðast upp um opin í hvelfingunni .
Svitinn rann af henni og ambáttirnar kældu hana með því að ausa yfir hana köldu vatni .
Vatnið kom úr hönunum á veggjunum og rann í skálar sem voru eins og stórar hörpuskeljar í laginu .
Hún gat ekki að sér gert að dást að formfegurð skálanna .
Hún gat ekki annað en notið rakans og hitans .
Og þegar ambáttirnar lögðu hana á bakið með höfuðið út af stallbrúninni og létu hár hennar síga ofan í djúpa skál og tóku að þvo það og nudda hársvörðinn með ilmandi olíu fór um hana djúp sælukennd .
Hún fann að hún brosti .
Hún var lengi í þessu gufubaði , vissi ekki hve lengi .
Og að því loknu leiddu ambáttirnar hana aftur út í forskálann framan við baðstofuna og lögðu mjúka púða og líndúk á stallinn sem hún nú kraup við .
Og þegar hún var lögst á dúkinn tóku þær enn til við að nudda líkama hennar með ilmolíum , strjúka hann , þerra hann , toga og teygja .
Svo vöfðu þær dúknum utan um hana og buðu henni að sofna .
Þegar hún opnaði augun aftur stóðu þær alklæddar hjá henni og réttu henni drykk úr glærum bikar .
Hún settist upp og dreypti á drykknum sem var sætur og ljúffengur .
Því næst komu þær með ný klæði handa henni en létu ambáttardulur hennar liggja .
Þær færðu hana í víðar , grænar línbuxur og næfurþunna hvíta skyrtu og gulli stungið vesti yfir .
Svo tók önnur þeirra kamb upp úr pússi sínu og fór að kemba hár hennar .
Ambáttin var harðhent og hún kveinkaði sér , en svo fór hún að njóta þess að finna hárið snúið upp í fléttur og lokka sem voru festir upp á höfuðið .
Þegar önnur ambáttin hafði lokið við að greiða og setja upp hár hennar kom hin með stóran spegil í breiðum gylltum ramma og hélt honum upp fyrir framan hana .
Hún hafði aldrei séð sína eigin spegilmynd áður ef frá var talin andlitsmynd í lygnum polli heima í Eyjum .
Hún fór hjá sér og kannaðist ekkert við þessa konu .
Hún sá dökkt uppsett hárið yfir hvelfdu enni með breiðum bogadregnum brúnum og dimmbláum augum .
Nefið var nokkuð hátt og langt en munnurinn lítill .
Ambáttirnar höfðu borið rauðan lit á varir hennar og dregið tvo oddboga eftir útlínum þeirrar efri .
Hún sá felmtur og furðu í svip sjálfrar sín .
Ambáttirnar fóru að hlæja og þó henni væri ekki hlátur í hug fór hún einnig að hlæja .
Hún hló við sinni eigin spegilmynd og sá heillegar en ögn skakkar tennur koma í ljós .
Hún lokaði munninum samstundis aftur og leit undan .
Hvernig átti hún að trúa því að þetta væri hún sjálf ?
Hún hafði haldið að hún liti allt öðruvísi út .
Hún kunni ekki við þá mynd sem henni hafði verið sýnd í þessum spegli .
Var þetta kannski sjónhverfing ?
En ef það var sjónhverfing , hvernig leit hún þá út ?
Hver var hún þá ?
Hún gægðist aftur á mynd sína í speglinum .
En áður en hún næði að sætta sig við þá tilhugsun að þannig liti hún út , tók ambáttin af henni spegilinn og fór með hann á sinn stað .
Hin setti fyrir hana nýja hvíta leðurskó með perlusaumi á ristinni .
Síðan réttu þær henni stórt hvítt sjal .
Sjalið var það eina af þessum búningi sem hún fékk síðar að halda , sjalið hennar góða , og þær sýndu henni hvernig hún ætti að sveipa því um sig þar til ekkert sást af henni nema augun .
Svo leiddu þær hana út úr baðhúsinu .
Það var orðið dimmt af nóttu og stöku stjarna kviknuð á himninum .
Næturkulið smaug upp eftir fótleggjunum og það setti að henni ofurlítinn hroll .
Hún fann það á sér að ambáttirnar myndu ekki fara með hana rakleitt til baka í fletið til Sölmundar , því þetta langdregna bað og líkamssnyrting hlaut að vera undanfari einhvers meiri atburðar .
Hún fann kvíðann naga sig og illur grunur sótti á hana .
Kvíðinn óx þegar farið var með hana inn í súlnagöng hallarinnar .
Hún hafði ekki stigið þangað fæti síðan uppboðið fór fram á þeim konunum sumarið á undan .
Hinn illi grunur staðfestist þegar hún var leidd inn í glæsta vistarveru bakatil við garðinn með brunninum .
Í salnum miðjum var feiknastórt hægindi tjaldað af til hálfs en á hægindinu var skrautofin ábreiða og ótal púðar og sessur .
Lágt kringlótt borð með gullnum diski var við hægindið og á diskinum stóð silfurkanna , tvö glerglös á grönnum fæti og mikill flúraður kútur sömu tegundar og kaupmangararnir höfðu reykt úr þegar hún stóð hér fyrst .
Úti við glugga stóð prúðbúinn maður og lék á sítar .
Ambáttirnar leystu af henni sjalið , brutu það vandlega saman og lögðu það á kistil við innganginn , svo kölluðu þær eitthvað inn í göngin , hneigðu sig og drógu sig í hlé .
Hún beið milli vonar og ótta .
Maðurinn kom fram með einni súlunni , klæddur dragsíðum purpuralitum kufli með rauðu fóðri .
Á höfðinu bar hann hvítan vefjarhött með rauðum kolli og lítill fjaðrabrúskur reis upp frá enninu .
Á hverri fjöður var fagurblár kringlóttur blettur sem minnti á auga .
Svipur mannsins virtist mýkri en hana minnti .
Ef til vill var það aðeins skin lampans sem dró úr hörkunni í svipnum sem var það sem hún helst mundi frá fyrsta fundi þeirra .
Hörðum svip og öri á gagnauganu sem teygðist niður vangann og hvarf þar í djúpa hrukku .
Hann gekk til hennar , tók hönd hennar og leiddi hana til sætis á hægindinu .
Síðan gekk hann að borðinu og hellti rauðum drykk í glösin og rétti henni annað en hélt sjálfur á hinu .
Hann bauð henni að drekka .
Hún hlýddi og drakk einn sopa .
Höndin sem hélt um glasið skalf .
Drykkurinn virtist sá sami og ambáttirnar höfðu gefið henni í hammam , hann bragðaðist vel og þegar maðurinn hafði einnig drukkið af sínu glasi , hvatti hann hana til að drekka meira og ljúka úr glasinu .
Sama gerði hann .
Síðan tók hann glasið af henni og lét það aftur á gullna borðið .
Hann settist hjá henni og sneri henni að sér .
Hann tók um báðar hendur hennar og horfði djúpt í augu hennar .
Hún fékk ákafan hjartslátt og bjó sig undir það versta .
Svipur hans var ákveðinn og einhvers staðar dýpst í dökkbrúnum augunum vottaði fyrir grimmd .
Samt var eins og rök , silkimjúk hula hefði lagst yfir þau .
Hann hélt höndum hennar lengi í sínum án þess að segja nokkuð .
Þegar hann loks ávarpaði hana hrökk hún við .
- Gurí , hvíslaði hann og djúp og örlítið hás röddin hafði fengið seiðandi hljóm .
- Gurí ?
endurtók hann spyrjandi og hún kinkaði kolli og hvíslaði nafn sitt niðurlút : - Guðríður .
Hann brosti breitt .
Síðan benti hann á sjálfan sig og sagði : - Ali .
Ali .
Ali dey .
Hann þagnaði aftur og reyndi að halda augum hennar föngnum með sínum en hún þorði ekki fyrir sitt litla líf að mæta þessu ágenga augnaráði .
Hún horfði staðfastlega niður fyrir sig .
Þá tók hann undir höku hennar , lyfti andlitinu á henni og færði andlit sitt hægt nær hennar uns varir hans námu við vanga hennar .
Hann strauk vörum sínum létt við vanga hennar og munnvik og hvíslaði eitthvað lágt í eyra hennar .
Skegg hans kitlaði hana .
Hún hrökk undan .
Hann hló og sleppti hökunni á henni en hélt áfram þéttingsfast um hönd hennar .
Svo sagði hann eitthvað og strauk aðra skyrtuermina hennar upp fyrir olnboga og lét hrjúfa fingur sína leika laust við húðina .
Það fór um hana hrollur , ekki kuldahrollur eins og úti í nóttinni , heldur unaðshrollur .
Hún varð að vera á verði gagnvart slægð mannsins .
Það greip hana hræðsla og hún reyndi að losa sig .
En maðurinn var nautsterkur .
Hann hélt henni kyrri .
Svo lyfti hann hendi hennar upp að andliti sínu og lét fingur hennar strjúkast við örið á vinstri vanganum .
Það var þykkt og hlykkjótt viðkomu og hún gat ekki varist því að gjóta augunum upp á það gegnt vilja sínum .
Þar með hafði hann náð henni á sitt vald .
Það var eins og hann drægi augnaráð hennar til sín með einhverjum töframætti uns það staðnæmdist við brún augu hans .
Hún komst ekki undan .
Hún var föst í þessu flosmjúka , raka flaueli eins og fluga í neti köngulóar .
Hann þurfti ekki lengur að halda höndum hennar .
Hann tók með annarri hendi um axlir hennar og hallaði henni í fang sér .
Með hinni hendinni opnaði hann skyrtuna hennar og lagði heitan lófa á brjóstið .
Hann strauk brjóstin með hrjúfum , stórum höndum sínum , lyfti þeim og þrýsti .
Svo færði hann hana úr skyrtunni og lagði hana á hvíluna .
Hann sleppti ekki augum hennar , fór höndum um arma hennar og axlir án þess að virða hana nánar fyrir sér , losaði um hár hennar og lét það flæða út á hvíluna .
Þegar kom að því að strjúka buxur hennar niður lendarnar sleppti hann loks augunum af augum hennar og lét þau líða yfir hana alla .
Hann virti hana fyrir sér með velþóknun , lagði flatan lófann á kvið hennar og strauk niður nakið skautið þar til hönd hans nam staðar milli læranna .
Með hinni hendinni opnaði hann skikkju sína .
Brjóst mannsins var þakið þéttu svörtu hári sem teygðist niður maga hans og kvið .
Hann rétti úr sér fyrir framan hana og sýndi henni stinnan lim sinn .
Svo umlaði hann eitthvað og bandaði með annarri hendinni til hljóðfæraleikarans sem hætti leik sínum og hafði sig á brott .
Hún horfði á loðna nekt mannsins eins og bergnumin .
Limur hans var að því leyti frábrugðinn limi Eyjólfs að kóngurinn stóð lengra fram , umbúðalaus og gljáandi .
Maðurinn var umskorinn .
Hann var merktur Mahómet .
Hún var í þann veginn að ganga erkióvini trúar sinnar á vald .
Hún hljóðaði upp yfir sig .
Maðurinn kastaði sér yfir hana og greip fyrir munninn á henni .
Hún barðist um undir honum af öllum lífsins kröftum .
Hún sparkaði , klóraði og beit .
Maðurinn hló í fyrstu en varð skjótlega óður af bræði .
Hann rak henni rokna löðrung svo glumdi í kjálkum hennar , hann hristi hana til , lyfti henni upp til hálfs og kastaði henni aftur á hvíluna .
Hann glennti fætur hennar í sundur og reyndi að þrengja sér inn í hárlaust skaut hennar .
Hún beitti ýtrasta afli til að loka fyrir honum leiðinni , lamdi hann og barði og hjó enninu í langt og bogið nefið á honum .
Hann öskraði eins og villidýr , sló með handarjaðrinum á gagnaugu hennar , rak henni sitt undir hvorn .
Hún sá svart .
Svo sá hún ekki meir .
Þegar hún rankaði við sér lá hún ein á hvílunni .
Hún var allsnakin en sjalið stóra var yfir henni til hálfs .
Hún var aum um allan kroppinn og fann sárt til í höfðinu .
Hún þreifaði á gagnauganu og fann að þar var storknað blóð .
Hún var með blóðbragð í munninum .
Hún lá kyrr um stund og hlustaði eftir hverju hljóði á meðan hún braut heilann um hvernig hún kæmist burt .
Kæmist aftur í fletið sitt og Sölmundar .
Um leið og henni varð hugsað til Sölmundar fóru tár að vætla niður vanga hennar .
Hún hafði verið svívirt , drengurinn hennar mætti ekki sjá hana svona á sig komna .
Samt varð hún að fara , forða sér hið fyrsta .
Hún renndi sér fram úr hvílunni með sjalið sveipað um sig .
Skrautlagður steinninn á gólfinu var kaldur viðkomu og hún leitaði að skónum sem ambáttin hafði dregið á fætur henni kvöldið áður .
Þeir voru horfnir .
Hún læddist berfætt út úr stofunni og fram ganginn .
Hún varð að finna leiðina til baka í hreysið sitt .
Þegar hún kom út úr súlnagöngunum var farið að grána af morgni .
Það rigndi .
Það rigndi þungum , þéttum sallanda beint niður úr himninum .
Hún lyfti upp aumu og bólgnu andliti sínu og lét regnið þvo það .
Hún opnaði sjalið og lét ískalt vatnið skella á brjóstum sínum og kviði .
Þannig stóð hún þar til allur líkaminn var orðinn dofinn af bleytu og kulda .
Sölmundur var sofandi þegar hún skreið í fletið sitt .
Hún hnipraði sig saman fyrir framan hann og gætti þess að snerta hann ekki .
Hún var óhrein .
Saurug .
Þrátt fyrir baðið af himni ofan var hún úrhrak .
Þegar húsmóðir hennar stóð yfir henni stundu síðar með svörtu ambáttirnar sér við hlið vissi hún samstundis hvað væri í vændum .
Hún stóð upp af fletinu og fylgdi þeim orðalaust .
Hún staðnæmdist uppi við gildan staur .
Ambáttirnar létu hana teygja hendurnar upp fyrir höfuð og bundu þær við kagann .
Húsmóðir hennar mundaði sjálf svipuna .
Svo dundu höggin .
Hún lá í hnipri uppi við stallinn í forskála hammamsins .
Endurminningin um þá sælublöndnu skelfingarnótt þegar hún hlaut sitt vígslubað og var leidd til fundar við deyjann í fyrsta sinn skók hana frá hvirfli til ilja .
Skömmin heltók hana .
Hún hafði næstum því verið búin að gefast manninum .
Það sem hún ekki gaf tók hann .
Aldrei gæti hún skrifað Eyjólfi neitt um þetta né annað þessu líkt .
Hún skreiddist upp á fjóra fætur .
Hún yrði að skrifa honum samt .
Ætlaði að skrifa honum samt .
Hún yrði aðeins að halda stillingu sinni .
Vanda orð sín .
Biðja guð að stýra penna sínum .
Nýta dýrmætan pappírinn til hlítar .
Og hún yrði að skrifa nógu skýrt til þess að hann gæti stautað sig sjálfur fram úr bréfinu .
Eyjólfi var flest betur gefið en að lesa á blað eða bók .
Það var jafn líklegt að hann yrði að leita til annarra og láta lesa bréfið fyrir sig , þess vegna yrði hún að velja orð sín af þeim mun meiri kostgæfni .
Hún yrði að skrifa á sama hátt og hann kunni að sigla ; milli skers og báru .
Nóttin leið hratt .
Það var ekki seinna vænna að hefjast handa .
Hún opnaði blekbyttuna á ný , mundaði fjöðurstafinn og hóf bréfið hægt og hikandi : Blessan guðs föðurs , forlíkan og endurlausn vors herra Jesú Kristí , huggan og upplýsing heilags anda sé í , með og yfir yður alla tíma , minn dygðaríki húsbóndi og ektaherra , Eyjólfur Sölmundsson !
Henni hafði tekist að ávarpa hann sem skyldi .
Ástsemi guðs vors annist yður á sál og lífi !
Heilsan í guði sé með yður alla tíma !
Ég minnist við yðar hendur með minni ást og langvarandi elsku .
Hún var búin að framkalla mynd hans í huga sér og augu hennar flóðu enn á ný í tárum .
Hún varð að gæta þess að tárin hryndu ekki niður á pappírinn og leystu upp bænir hennar og ástarjátningu .
Hún þráði svo heitt hlýjar og hrjúfar hendur hans .
Hún gat ekki hætt að biðja honum blessunar og bætti enn við fyrirbænum .
Ávarpið náði yfir hálfa fyrstu síðuna áður en hún sá að hún yrði að halda aftur af sér og fara sparlega með pappírinn .
Hún dýfði fjaðurpennanum aftur í blekið og velti því fyrir sér hvað maður hennar væri að gera einmitt á þessari stundu .
Stæði ekki vetrarvertíðin einmitt sem hæst ?
Hvernig skyldi tíðin vera ?
Hvernig fiskast ?
Væri hann einn að bjástra ?
Hvernig skyldi honum hafa vegnað án hennar ?
Vonandi vel eða hvað ?
Í það minnsta betur en henni , aumri og flekkaðri ambátt .
Minn ástkæri ektamaður !
Enn þó ég aum skepna óskaði hjartanlega að vita og skilja yðar velgengni , sem þó guð viðhaldi í langærri lukkusemi , þá sýnist þó svo fyrir oss sem það sé ómögulegt , og er á að sjá sem vér séum allra þjóða bann og þær skepnur , sem enginn ann , en vor guð hann unni oss og hafi í sinni heilagri ástsemi , en guð gefi yður langa og góða lukkusemi , langa og góða velgengni , langa og góða heill og friðsemi , langt og gott líf og langa lífdaga .
Hún var enn farin að biðja fyrir honum .
Hún sá Eyjólf fyrir sér eins og hann birtist henni forðum tíð þegar hún var á flótta með prestsbörnin undan ensku ræningjunum .
Sá hann koma holdvotan út úr þokunni , ungan og sterkan , ríðandi á Grána og hann hafði sett hana upp á hestinn fyrir framan sig .
Bjargvættur hennar .
Hún mundi svo glöggt hvernig óttinn hvarf fyrir öryggiskenndinni og hlýjunni í faðmi hans þá og einnig síðar .
Hún þakkaði honum mörgum fögrum orðum alla hans velgjörninga , trú og dyggð sem hann hefði auðsýnt henni .
Bara að hann gæti bjargað henni nú .
Það var mikill háski á ferðum .
Sá mesti að hún gæfist upp .
Hana langaði að hrópa hátt á björgun .
Langaði svo heitt að hann kæmi strax .
Hún hafði ekki þrek til að bíða .
Hana var að bresta þolgæði .
Fannst hún vera að kikna .
Vissi þó um leið að einmitt það mátti ekki henda .
Ef hún átti að eygja einhverja von um lausn úr ánauð þá varð hún fyrst og fremst að sýna þolgæði og þrautseigju .
Annars gæti farið fyrir henni eins og Önnu Katrine .
Hún mátti ekki gefast upp !
Vér vitum hvað vér skrifum .
Hún veit líka hvað hún skrifar ekki .
Hún skrifar ekkert sem ókunnugur milligöngumaður má ekki lesa .
En það , sem er að tala um mína aumu ævi , er hið fyrsta , að eg hjari , einkum fyrir guðs náð og sérlega velgjörninga , verandi hér í Barbaríi og í einum tyrkneskum stað , sem heitir Areiel , hjá einum Tyrkja , .
.
.
Hún áræddi ekki að nefna nafn mannsins .
.
.
.
hjá einum Tyrkja , er mig keypti með það fyrsta og mína barnkind , hvað að mig gjörði bæði að hryggja og gleðja í mínum hörmungum , og undir þessu drottins maklega álagða hrísi og krossins þunga hryggðist eg og særist daglega , að vita hann í þvílíkri neyð og háska , sem oss er uppá lagt vegna vorra synda , en ég gleðst í guði og í því nokkurn part .
.
.
Hún dýfði fjöðrinni í blekið .
Hvernig gat hún lýst þakklæti sínu fyrir það að hún hafði fengið að hafa son sinn hjá sér til þessa dags , þegar svo margir landsmenn þeirra höfðu misst börn sín ýmist á vald vondra manna og villutrúar eða í gröfina ?
Hvað átti hún að segja Eyjólfi um Sölmund fyrir utan það að sonur þeirra væri við góða heilsu nú og efnisbarn sem fyrr ?
Átti hún að hrella hann með því að lýsa því harðræði sem drengurinn hafði mátt þola ?
Átti hún að nefna áhyggjur sínar af þeim óhollu áhrifum sem hann yrði fyrir í samskiptum sínum við þarlent fólk , ekki síst börnin ?
Að hann hefði einu sinni sagt að það væri enginn guð nema Allah ?
Nei , slíkt mætti hún aldrei setja á blað .
Samanborið við skattastefnu nágrannalanda okkar er skattastefna hér á landi fjölskyldum , einkum barnafjölskyldum , mjög í óhag .
Þannig eru , þegar á heildina er litið , engar meginreglur í gildi um með hvaða hætti á að taka tillit til framfærslukostnaðar barna .
Bragi ( 1994 ) bendir á að vert sé að hafa í huga að börn eru meginástæða mismunandi framfærslubyrði fjölskyldna og því hefði mátt ætla að tekið væri yfirlýst tillit til fjölda barna í fjölskyldum við framtal barnafjölskyldna .
Svo er þó ekki þó í íslenskum skattalögum sé að finna margskonar ráðstafanir sem varða óbeint framfærslu barna ( Bragi , 1994 ) .
Niðurstaða Braga ( 1994 ) er í stuttu máli sú að þrátt fyrir að fjölskyldan skipi ákveðinn sess í hinu opinbera velferðarkerfi og að á ýmsan hátt sé tekið tillit til hennar þá sé ekki að finna neina heildarstefnu í fjölskyldumálum á Íslandi .
Velferðarkerfið er almennt skipulagt út frá öðrum yfirlýstum markmiðum en velferð fjölskyldunnar .
Það beinist þannig gjarnan að tilteknum viðfangsefnum og hópum eins og nemendum , fötluðum og sjúkum , sem gerir það að verkum að fjölskyldan verður einskonar afgangsstærð .
Þá sé velferðarkerfið á hendi mismunandi stjórnsýsluaðila ; ríkis og sveitarfélaga , ráðuneyta og stjórnsýslustofnana , og þess vegna séu velferðarráðstafanir oft ómarkvissar með tilliti til þarfa fjölskyldunnar .
Aðgerðir stjórnvalda geta jafnvel haft mótverkandi áhrif .
Opinber umræða um fjölskylduna hefur ennfremur tilhneigingu til að vera lítil þar sem velferð hennar er ekki yfirlýst markmið hins opinbera .
Farveg skorti einfaldlega fyrir þá umfjöllun .
Að mati Braga ( 1994 ) er þetta meginástæða þess að sjaldnast er gerð tilraun til að svara áleitnum grundvallarspurningum um verkefni fjölskyldunnar , svo ráðstafanir hins opinbera geti tekið mið af svörum við slíkum spurningum .
Síðan Bragi fjallaði um þetta efni árið 1994 í tilefni af Ári fjölskyldunnar hafa stjórnvöld unnið að mótun fjölskyldustefnu .
Alþingi samþykkti þann 13. maí 1997 aðgerðir til að styrkja stöðu fjölskyldunnar .
Þá var stofnað til svokallaðs fjölskylduráðs sem skyldi vinna að mótun opinberrar fjölskyldustefnu í landinu .
Í þingsályktuninni frá 1997 er viðurkennt að fjölskyldan sé hornsteinn íslensks samfélags og uppspretta lífsgilda .
Þar er kveðið á um að ríkisstjórn og sveitarstjórnum á hverjum tíma beri að marka sér opinbera stefnu í málefnum fjölskyldunnar .
Markmið opinberrar fjölskyldustefnu skal vera að efla fjölskylduna í nútímaþjóðfélagi og styrkja hana og vernda án tillits til gerðar hennar og búsetu .
Í þingsályktuninni segir ennfremur að verkefni slíkrar fjölskyldustefnu séu margþætt og snerti öll svið þjóðlífsins og að hún spanni því nánast öll viðfangsefni opinberrar stjórnsýslu ( Félagsmálaráðuneytið , 2001 ) .
147 Fjölskylduráð er staðsett í félagsmálaráðuneytinu og vinnur þar að mótun fjölskyldustefnunnar .
Ráðið vill m.a. efla uppeldi foreldra á börnum sínum með því að foreldrarnir annist uppfræðslu barnanna svo þau verði sjálfstæðir og ábyrgir einstaklingar .
Samtímis vill ráðið stórauka fræðslu til foreldra og í því skyni er þörf á öflugri fjölskylduráðgjöf á vegum ríkis og sveitarfélaga .
Fjölskylduráð bendir m.a. á að þjónusta af þessu tagi hafi forvarnargildi og sé auk þess mikilvægur liður í að draga úr afleiðingum fjölskylduerfiðleika ( Félagsmálaráðuneytið , 2001 ) .
148 Ráðið leggur einnig áherslu á að skilyrði skapist til jafnvægis milli fjölskyldulífs og atvinnulífs .
Þetta megi t.d. gera með sveigjanlegum vinnutíma og umburðarlyndi gagnvart fjarveru foreldra vegna barna sinna .
Þá er einnig undirstrikað mikilvægi þess að foreldrum fatlaðra og / eða langveikra barna sé veitt þverfagleg aðstoð og að rannsóknir séu auknar á högum fjölskyldunnar .
Í samræmi við þingsályktunina frá 1997 hafa sveitarstjórnir hafið mótun fjölskyldustefnu sinna sveitarfélaga og hafa sumar þegar lokið þeirri vinnu .
Þannig var t.d. fjölskyldustefna Akureyrarbæjar samþykkt í bæjarstjórn 9. apríl 2002 ( Akureyrarbær , 2002 ) .
Sú fjölskyldustefna greinir frá því hvernig yfirvöld bæjarins ætla að koma til móts við barnafjölskyldur og gera þeim auðveldara að sinna hlutverki sínu .
Í stefnu bæjarins í fjölskyldumálum eru greindir tilteknir þættir í verkefnum bæjarins sem varða barnafjölskyldur og hlutverk þeirra .
Þar er skýrt frá því hvernig nýta megi sem best þjónustu bæjarins , hvernig megi bæta hana og hvernig megi auka nýtingu hennar og áhrif fjölskyldna á hana .
Gert er ráð fyrir að allar deildir bæjarins taki mið af fjölskyldustefnunni við mótun starfsáætlana sinna .
Þá er yfirleitt gengið út frá því að einn aðili beri ábyrgð á hverju verkefni í stefnunni og að hann geti eftir þörfum kallað aðra til samstarfs um úrlausn verkefna .
Hér er um metnaðarfulla fjölskyldustefnu að ræða sem lofar góðu fyrir framtíð fjölskyldna í bæjarfélaginu .
Mikilvægur liður í eflingu fjölskyldunnar er opinber stefnumótun í málefnum barna og unglinga með geðraskanir .
Um þetta efni hafa m.a. tveir hjúkrunarfræðinemar við Háskólann á Akureyri fjallað í lokaverkefni sínu til B.Sc-prófs ( Karólína Baldvinsdóttir og Sif Bjarklind Ólafsdóttir , 2002 ) .
Þar er rætt um geðheilbrigðismál barna og unglinga , m.a. alþjóðlega stefnumörkun í geðheilbrigðismálum þessa aldurshóps , geðheilbrigðisþjónustu á Íslandi og stefnumótun í málefnum barna og unglinga með geðraskanir .
Ljóst er að mikið hefur áunnist í þessum málum á undanförnum áratugum en hitt er ekki síður ljóst að mikið þarf að gera í þeim svo viðunandi sé fyrir aldurshópinn og ekki síst með tilliti til búsetu hans .
7.2.6 Tölfræði fjölskyldunnar í hnotskurn Hér á eftir verður brugðið upp nokkrum tölfræðilegum staðreyndum um fjölskylduna um aldamótin síðustu og á seinni helmingi 20. aldar .
Upplýsingar Hagstofunnar um mannfjölda eftir kyni , aldri og borgaralegri stöðu 31. desember 2000 sýna að af 283.361 landsmanni er 121.371 giftur eða í sambúð , þ.e. 42,8% landsmanna .
Í töflunni hér að neðan getur að líta sundurliðaðar upplýsingar Hagstofunnar um hjúskaparstöðu Íslendinga árið 2000 : Næsta tafla sýnir þá sem eru áður giftir eða kvæntir 31. desember árið 2000 og skiptingu þeirra í ekkla eða ekkjur .
Einnig sýnir hún þá sem eru skildir að lögum : Fyrsti dálkurinn sýnir mannfjöldann í heild .
Næsti dálkur sýnir fjölda þeirra sem eru giftir eða kvæntir og einnig þá sem eru í sambúð án þess að vera giftir eða kvæntir .
Þriðji dálkurinn sýnir þá sem dvelja í samvistum við maka sinn , en sá fjórði sýnir fjölda þeirra sem slitið hafa löglegum samvistum .
Loks sýnir fimmti og síðasti dálkurinn þá sem eru í sambúð án þess að vera giftir eða kvæntir .
Séu tölurnar í dálki 3 , 4 og 5 lagðar saman fæst samtalan sem birtist í dálki tvö .
Meðalaldur brúðguma og brúða hefur farið hækkandi á undanförnum áratugum .
Frá því á sjöunda áratug 20. aldar hefur meðalaldur brúðguma hækkað úr tæplega 27 árum í tæplega 34 ár .
Meðalaldur brúða hefur á sama tíma hækkað úr 24 árum í 31 ár .
Þá hefur meðalaldur áður kvæntra brúðguma hækkað úr 40 árum í tæp 45 ár og áður giftra brúða úr 36 árum í 41 ár .
Meðalaldur áður ókvæntra brúðguma hefur einnig hækkað úr tæpum 26 árum á sjöunda áratugnum í 31 ár á tíunda áratugnum .
Meðalaldur áður ókvæntra brúða hefur sömuleiðis hækkað úr liðlega 23 árum á sjöunda áratugnum í 29 ár á tíunda áratugnum .
Áttundi áratugurinn sker sig úr að því leyti að þá lækkar í raun meðalaldur áður kvæntra og ókvæntra brúðguma og áður ógiftra og giftra brúða .
Frá 1991 til 2000 fjölgar íslenskum kjarnafjölskyldum .
Af þessum fjölskyldum eru um 62% búsett á höfuðborgarsvæðinu árið 2000 : Frá 1991 til 2000 fjölgar hjónaböndum án barna um tæp 8% og hjónaböndum með börnum um tæplega 1% .
Feðrum með börn fjölgar um 52% frá 1991 .
Mæðrum með börn fjölgar um 30% frá 1991 .
Um 41% einstæðra feðra býr á höfuðborgarsvæðinu árið 2000 og 28% einstæðra mæðra .
Kjarnafjölskyldum fjölgar um 12% frá 1991 til 2000 .
Á sama tíma eykst mannfjöldinn í landinu um 9% .
Hlutfall einhleypra karla eldri en 18 ára sem búa ásamt börnum eykst á tímabilinu 1995-1999 .
Aukningin er úr 0,5% í 0,7% .
Hlutfall samsvarandi hóps kvenna eykst úr liðlega 7% í tæp 9% á sama tíma en árið 2000 býr áberandi hátt hlutfall einhleypra kvenna ásamt börnum í Reykjavík , á höfuðborgarsvæðinu og á Suðurnesjum .
Hlutfall karla sem búa með maka og börnum fer samtímis örlítið lækkandi .
Hlutfallið er tæp 32% 1995 en tæp 31% 1999 .
Hlutfall kvenna í sambúð ásamt börnum breytist á svipaðan hátt .
Árið 2000 er hlutfall kvenna og karla eldri en 18 ára sem býr ásamt maka og börnum áberandi lægra á höfuðborgarsvæðinu en í öðrum landshlutum .
Þessar niðurstöður gefa til kynna að hefðbundin tveggja kynslóða fjölskyldugerð , þ.e. foreldrar með börnum , sé hlutfallslega algengari utan höfuðborgarsvæðisins og að þessi fjölskyldugerð sé á undanhaldi í landinu sem heild á níunda áratug 20. aldar .
Tölfræðiupplýsingarnar hér á eftir benda einnig í sömu átt .
Hlutfall barna á aldrinum 0-17 ára sem býr hjá tveimur fullorðnum lækkar frá 1995-1999 úr tæpum 84% í um 80% .
Samtímis eykst hlutfall barna á sama aldri sem býr hjá einum fullorðnum úr liðlega 16% í um 20% .
Árið 2000 er hlutfall barna á aldrinum 0-17 ára sem býr hjá tveimur fullorðnum áberandi lægra á höfuðborgarsvæðinu en annars staðar á landinu .
Samtímis er hlutfall barna á sama aldri sem býr hjá einum fullorðnum áberandi hærra í Reykjavík og á höfuðborgarsvæðinu .
Hjónavígslum fjölgar fram á níunda áratug 20. aldar , en þá verður mikil breyting .
Eftirfarandi tafla sýnir þessa þróun : Á níunda áratug 20. aldar fækkar hjónavígslum verulega en fjölgar aftur lítillega á þeim tíunda .
Lögskilnuðum fjölgar aftur á móti jafnt og þétt frá 1951 til 2000 , þ.e úr 3,9 á 1.000 hjón 1951 í 11,2 árið 2000 .
Flestir eru lögskilnaðirnir 11,6 á 1.000 hjón árið 1991 og fæstir 3,6 árið 1956 .
Sem hlutfall af hjónavígslum aukast lögskilnaðir úr tæpum 2 prósentum í 7,5 prósent á níunda áratugnum , en fækkar lítillega á tíunda áratugnum .
Þegar lögskilnaðir eru skoðaðir með tilliti til aldurs hjóna kemur í ljós aldursbundin breyting í lok níunda áratugar 20. aldar varðandi karla og í upphafi tíunda áratugarins varðandi konur .
Miðað við fimm ára tímabil frá 1961-2000 er algengasti aldur lögskilnaða karla 25-29 ár fram til 1985 , 30-34 ár frá 19861995 , og 40-45 ár frá 1996 .
Algengasti aldur kvenna við lögskilnað er 25-29 ár frá 1961-1990 , en 35-39 ár eftir það fram til 2000 .
Þessi þróun er athyglisverð frá 1980 en þá verður áberandi breyting með tilliti til aldurs kynjanna við lögskilnað , einkum þó karla .
Við lögskilnað eftir 1980 eru karlar flestir fæddir á sjötta og sjöunda áratug 20. aldar og konurnar á þeim sjöunda .
Upplýsingar um lögskilnaði eftir lengd hjónabands 1961-2000 sýna að sé miðað við fimm ára tímabil á þessum tíma er algengasta lengd hjónabands við lögskilnað 3-5 ár frá 1961-1980 , 6-9 ár frá 1981-1990 , og 20 ár og þar yfir frá 1991-2000 .
Frá árinu 1971 til 2000 er árleg tíðni lögskilnaða hæst meðal hjóna með eitt barn en árin 1999 og 2000 verður breyting á því og þessi ár er algengast að börnin séu tvö .
Þróun lögskilnaða eftir 1980 með tilliti til aldurs hjóna og lengdar hjónabands er einkum athyglisverð vegna þess að mörg þessara hjónabanda virðast annaðhvort verða á áttunda áratugnum eða tengjast þeim sjöunda vegna aldurs hjóna .
Í þessu sambandi er vert að benda á að róttækar breytingar urðu einmitt á sjöunda áratug 20. aldar á félagslegum viðmiðum varðandi fjölskylduna .
Þessar breytingar urðu á þessum tíma einkum á Vesturlöndum og höfðu víðtæk áhrif á þjóðfélög þessara landa .
7.2.7 Hvernig ber að túlka fjölgun hjónaskilnaða á síðari árum ?
Að því gefnu að fjölskyldan gegni af hefð lykilhlutverkinu að stjórna endurnýjuninni , annast félagsmótun barna og veita fullorðnum félagsskap og stuðning , koma tölur um fjölgun hjónaskilnaða ef til vill undarlega fyrir sjónir .
Hvernig ber að túlka þróun þessara talna ?
Umræða um þessa hluti þarf að mati Cox ( 1991 ) að taka til eftirfarandi atriða : Breytinga á lögum .
Efnahagslegra breytinga .
Breytinga á félagslegum viðmiðum .
McGregor ( 1957 ) rekur tengsl fjölgunar skilnaða að hluta til sögulegra lagabreytinga sem hafa aukið möguleika fólks á að fá skilnað frá maka sínum .
Á sjötta áratug 20. aldar giftist auk þess t.d. í Bretlandi hærra hlutfall kvenna en áður og konur giftust yngri en áður .
Þetta er andstætt þróuninni hér á landi á undanförnum áratugum þar sem meðalaldur brúða og brúðguma hefur farið hækkandi ( Hagstofa Íslands , 2002 ) .
McGregor ( 1957 ) bendir einnig á að fjölskyldustærð hefur minnkað og að konur í Bretlandi eignast börnin yngri en áður , þannig að við 30-35 ára aldur hafa margar þeirra lokið barneignum sínum og formlegu uppeldi barna sinna .
Þessi staðreynd kann , að hans mati , að stuðla að aukinni skilnaðatíðni .
Hann bendir einnig á viðhorfsbreytingar sem orðið hafi og tengjast breyttum fjárhagslegum forsendum fjölskyldunnar , einkum kvenna .
Atvinnuþátttaka kvenna hefur haft áhrif í þessu sambandi .
Daniel Bell ( 1976 ) telur að útivinna kvenna auki efnahagslegt sjálfstæði þeirra .
Aukin atvinnuþátttaka giftra kvenna hefur haft áhrif á fjölskyldulífið að mati margra félagsfræðinga .
Þeir hafa einkum rannsakað tvennt í þessu sambandi , þ.e. samband makanna og samband móður og barna .
Cox ( 1991 ) bendir t.d. á í umfjöllun sinni um samband föður og móður að margar rannsóknir sýni að konur sem samhliða uppeldis- og heimilisstörfum séu útivinnandi upplifi umtalsverða streitu .
Ástæður aukinnar atvinnuþátttöku heimavinnandi kvenna eru mismunandi .
Sumar giftar konur vinna úti vegna framfærslubyrði sinnar , aðrar vegna einhæfni heima fyrir .
Streita útivinnandi mæðra getur leitt til hlutverkaárekstra , t.d. árekstra tveggja hlutverka eða ósamrýmanlegra krafna til sama hlutverks .
Rannsókn Yudkin og Holme ( 1963 ) varðandi samband foreldris og barns sýndi að þetta samband er sérstaklega mikilvægt fyrir barnið fyrstu þrjú árin og að börn hafa síður en svo illt af umönnun annarra en foreldra þegar þeir eru að vinna .
Hátt hlutfall fráskilinna giftist eða kvænist aftur , sem bendir til þess að « eðli sambands hjónanna eða sambúðaraðilanna » , en ekki hjúskapurinn sem slíkur skipti mestu máli varðandi skilnaðartíðnina .
Í dag er stundum talað um « raðbundið eingifti / einkvæni » eða « raðgifti » og « raðkvæni » þegar einstaklingar giftast / kvænast og skilja á víxl .
Í þessu sambandi er vert að íhuga það eðli kjarnafjölskyldunnar að vera aðskilin frá ættinni og þýðingu þess með tilliti til skilnaða .
Félagslegt taumhald ættarinnar með tilliti til hjúskaparslita er ekki fyrir hendi í sama mæli og áður fyrr .
Nútíma kjarnafjölskylda er , eins og áður hefur komið fram , hreyfanlegri en eldri sambúðarform sem þýðir að hún hefur ekki sama varanlega félagslega stuðning og áður .
Hún er einnig fyrst og fremst neyslueining , en ekki eins og áður var hvorutveggja í senn framleiðslu- og neyslueining .
Ennfremur er vert að íhuga þýðingu breyttra hlutverka í fjölskyldunni .
Áður voru hlutverkin meira samfléttuð en nú eru þau mikið til aðskilin .
Þá er einnig ástæða til að íhuga samlyndi fjölskyldna með tilliti til kröfu um aukna ánægju í hjónabandinu og aukinnar streitu í nútíma samfélagi .
Þá er einnig spurning hver þáttur viðhorfa til barna og skilnaða yfirleitt er með tilliti til varanleika fjölskyldunnar .
7.3 HEILBRIGÐI Í LJÓSI FJÖLSKYLDUNNAR Fjölskyldutengsl eru mikilvæg félagsleg tengsl sem hafa oft afgerandi þýðingu í félagsmótun barna , unglinga og fullorðinna .
Þau skipta líka máli fyrir heilbrigði einstaklinga .
Hversu vel fjölskyldan samverkar hefur mikil áhrif á líkamlega og tilfinningalega heilbrigði barna og skilvitlega ( cognitive ) og félagslega færni þeirra ( Schor og Menaghan , 1995 ) .
150 Félagsleg tengsl og stuðningur hafa verið rannsóknarefni félagsvísindamanna um langa hríð .
Rannsóknir hafa m.a. beinst að þýðingu félagslegs stuðnings í umönnun aldraðra og langtímaveikra .
Niðurstöður þessara rannsókna sýna fram á mikilvægi félagslegra tengsla , svo sem aðstoðar , ráðgjafar og tilfinningalegs stuðnings , fyrir heilbrigði í víðum skilningi ( Morgan , o.fl. , 1991 ; Rúnar Vilhjálmsson , 1987 ) .
151 Rannsóknir á áhrifum félagslegra tengsla á heilbrigði varða mörg ólík rannsóknarefni og fræðileg sjónarmið , þar á meðal faraldsfræði , klíníska læknisfræði , félagsfræði og sálfræði .
Sumar þessara rannsókna draga fram í dagsljósið neikvæð áhrif félagslegra tengsla , einkum náinna fjölskyldutengsla ( Abraham og Shanley , 1992 ) , 152 á heilbrigði , vellíðan og endurhæfingu þó á undanförnum árum hafi yfirleitt verið lögð áhersla á verndandi áhrif þeirra .
Í umfjöllun Christine Ravetz ( 1998 ) 153 um fjölskylduna og heilbrigði nefnir hún að þýðing fjölskyldunnar varðandi heilbrigði sé sérstakt áhugamál iðjuþjálfa .
Hún bendir á að fjölskyldan sé ein mikilvægasta félagslega formgerðin þar sem heilbrigði sé við haldið .
Í framhaldi af því fjallar hún um fjölskylduna sem markmið umönnunar og þátttöku fjölskyldunnar í heilsugæslu .
7.3.1 Tilgangur fjölskyldunnar og verkefni Hér að framan var bent á að fjölskyldan er grundvallareining félagslegra samskipta .
Samkvæmt félagsfræðinni er fjölskyldan ekki bara líffræðilegur hópur heldur tiltekið kerfi félagslegra samskipta .
Fjölskylda getur t.d. verið hvort heldur sem er foreldrar og ættleidd börn þeirra eða einstæðir foreldrar og börn þeirra .
Þó börn séu oft líffræðilegir afkomendur foreldra sinna eru foreldrarnir yfirleitt lítt skyldir eða alls ekki .
Þegar félagsfræðingar ræða um fjölskylduna sem félagslega einingu hafa þeir í huga það sem einkennir fjölskyldur yfirleitt fremur en það sem er sérkennandi fyrir einstakar fjölskyldur .
Áður en byrjað er að ræða um samband fjölskyldu og heilbrigði er ekki úr vegi að íhuga stöðu fjölskyldunnar í samfélaginu og stöðu karla , kvenna og barna innan fjölskyldunnar .
Um þetta hefur þegar verið rætt allnokkuð hér að framan en við getum rifjað upp sumt af því sem áður var sagt og bætt öðru við .
Algeng aðferð við skilgreiningu á fjölskyldunni er að benda á þann tilgang sem hún hefur í samfélaginu .
Þetta er t.d. aðferð samvirknihyggjunnar .
Í nútíma samfélagi er tilgangur fjölskyldunnar oft sagður vera að : Fullnægja kynlífsþörfum fullorðinna .
Annast æxlunar- og uppeldisverkefni .
Því hefur einnig verið haldið fram að þetta séu lágmarksverkefni eða svokölluð afgangsverkefni fjölskyldunnar eftir að samfélagið hefur tekið yfir mörg önnur mikilvæg verkefni sem fjölskyldan hafði með höndum hér áður fyrr .
Margir félagsfræðingar eru því sammála um að : Fjölskyldan hafði annan tilgang áður fyrr , t.d. í bændasamfélaginu .
Tilgangur hennar er oft annar á Vesturlöndum en á öðrum menningarsvæðum .
Fyrir iðnvæðingu á Vesturlöndum var fjölskyldan t.d. framleiðslueining og sá börnum fyrir formlegri menntun .
Þessi tvö verkefni hafa horfið úr höndum fjölskyldunnar í nútíma samfélagi og það gefur til kynna að fjölskyldan sé félagseining sem stöðugt aðlagast breyttum þjóðfélags- og atvinnuháttum .
Í leiðinni fær hún nýtt eðli eða gerð með tilliti til bæði þjóðfélagsins og meðlima sinna .
Fræðimenn sem aðhyllast samvirknikenningar halda því fram að fjölskyldur félagsmóti einstaklinga á tvennan hátt : Fóstri börn til að gegna viðurkenndum fullorðinshlutverkum í samræmi við væntingar þess þjóðfélagshóps sem fjölskyldan tilheyrir .
Veiti fullorðnu fólki aðhald í staðalhlutverkunum eiginmaður / eiginkona .
Á grundvelli þessa mætti halda því fram að aðild að fjölskyldu þvingi einstaklinga til að hegða sér á hefðbundinn kvenlegan og karlmannlegan hátt .
Staðalhlutverk foreldranna fela m.a. í sér að : Eiginkonan , sem jafnframt er móðir , sjái um allt heimilishald .
Að hagsmunir og áhugamál hennar snúist um heimilið .
Að hún láti sér annt um tilfinningalega vellíðan fjölskyldunnar .
Skylda eiginmannsins sé að sjá fjölskyldunni farborða í efnahagslegu tilliti .
Að beina athafnasemi sinni og áhuga út á við , þ.e. út fyrir heim fjölskyldunnar .
Bent hefur verið á að þrátt fyrir að fjölskyldan hafi minna mikilvægi nú en áður hvað varðar viss verkefni þá hafi mikilvægi annarra verkefna hennar vaxið ( Oakley , 1980b ) .
Oakley nefnir í þessu sambandi uppeldisverkefni fjölskyldunnar .
Börn eru mikilvægari nú en áður og bernskan hefur fengið nýja merkingu .
Þessu til stuðnings bendir hún á þróun barnasálfræði og þýðingu foreldrahlutverksins .
Umönnun barna er orðin að viðfangsefni vísinda og foreldrahlutverkið hefur fengið annað innihald .
Lengi vel voru ljósmóðirin og farkennarinn einu sérfræðingarnir í umönnun barna .
Í dag er heimurinn fullur af sérfræðingum á þessu sviði og fjölskyldur fá upplýsingar , leiðbeiningar og þekkingu á umönnun barna sinna á heilsugæslustöðvum og fæðingarheimilum , og í sjónvarpi og öðrum fjölmiðlum .
Foreldrar hafa orðið fyrir ákveðnum neikvæðum áhrifum vegna þessa upplýsingaflæðis .
Í því er nefnilega oft látið óbeint í ljós að foreldrar viti ekki án leiðbeininga hvernig best sé að ala upp börn sín .
Uppeldishlutverk fjölskyldunnar hefur einnig aukist á annan hátt og er þar um að ræða aukna áherslu á fjölskylduna vegna annarra félagslegra festa sem hafa breyst ( Oakley , 1980b ) .
Fjölskyldan er í dag meginuppspretta tilfinninga og grundvöllur félagslegs og sálræns stuðnings meðlima sinna .
Félagsfræðilegt hugtak í þessu sambandi er orðið fjölskylduhyggja ( familism ) .
Hún felur í sér lífsstíl sem byggir á fjölskyldu sem er ekki stærri en foreldrar og börn þeirra .
Fjölskylduhyggja felur í sér fjölskyldutengsl sem byggja að stórum hluta á tilfinningum .
Fjölskyldusambandið er þar af leiðandi viðkvæmara en áður og þegar ástin hverfur bresta einnig forsendur fjölskyldunnar .
Ef atvinna fólks verður ófullnægjandi í félagslegri eða sálfræðilegri merkingu , t.d. vegna aukinnar sérhæfingar eða einhæfni , er fjölskylda og heimili oft eini kosturinn .
Áherslan er því meiri á fjölskylduna nú en áður hvað þetta varðar .
7.3.2 Hjúskapur og heilbrigði Komið hefur í ljós í mörgum rannsóknum að fólk sem er gift er við betri andlega heilsu en ógift ( Cockerham , 1996 ) .
154 Nýleg rannsókn á andlegri líðan kvenna á aldrinum 18-60 ára á þjónustusvæði Heilbrigðisstofnunar Ísafjarðarbæjar staðfestir þetta ( Ásta Tryggvadóttir , o.fl. , 2002 ) .
155 Rannsóknin gefur til kynna að hjónaband sé verndandi þáttur gegn andlegri vanlíðan .
Giftar konur og konur í sambúð fundu síður fyrir einkennum andlegrar vanlíðunar en þær sem voru einhleypar eða fráskildar .
Þessi niðurstaða er í samræmi við aðra nýlega rannsókn sem sýndi að innlagnaráhætta einhleypra og fráskilinna kvenna vegna þunglyndis var tvisvar sinnum meiri en giftra kvenna ( Gutiérrez-Lobos , o.fl. , 2000 ) .
156 Jákvæð áhrif hjúskapar á heilbrigði eru m.a. talin skýrast af því að gift fólk hefur meiri félagslegan og sálfræðilegan stuðning en einhleypt fólk og er þess vegna betur í stakk búið að takast á við sálarkreppur og streitu .
En nefna ber einnig að rekja má streitu til fjölskyldunnar og samskipta makanna og því getur fjölskyldan verið einn af orsakavöldum afbrigðilegs atferlis .
Aðstæður sem leiða til skilnaða og það sem gerist í kjölfar þeirra getur t.d. orsakað þunglyndi , einkum kvenna ( Aseltine og Kessler , 1993 ) .
Að teknu tilliti til helstu rannsókna á þessu sviði virðist hjúskaparstaða þó ekki vera eins sterkur skýringarþáttur og þjóðfélagsstétt og kynferði hvað varðar andlegt heilbrigði ( Cockerham , 1996 ) .
157 Algengt er að skýra mismunandi heilbrigði kynjanna á grundvelli ólíkra félagslegra hlutverka þeirra .
Fjölskyldan mótar börn með tilliti til þeirra hlutverka sem vænst er af þeim á fullorðinsaldri .
Fjölskyldan kennir þeim þau viðmið sem þau eiga að fylgja , t.d. að þau eigi að hegða sér á ábyrgan hátt , vera vingjarnleg og tillitssöm gagnvart öðrum , að þau skuli ekki brjóta landslög o.s.frv.
Börn læra einnig innan fjölskyldunnar væntanleg kynhlutverk sín á fullorðinsaldri og mismun þeirra .
Karlmannleg og kvenleg hegðun felur , samkvæmt vestrænni menningu , í sér margslungin hegðunar- og persónuleikaeinkenni sem byggja á en eru ekki á neinn hátt bundin við forsenduna líffræðilegt kynferði , karlkyn eða kvenkyn .
Kynhlutverk eru ekki einungis mikilvæg í félagsmótun barna ( Oakley , 1980b ) .
158 Hægt er að líta á fjölskylduna sem kerfi samtvinnaðra hlutverka .
Hlutverk eiginmanns og eiginkonu , móður og föður , foreldris og barns eru nátengd og ekki skilgreinanleg án innbyrðis tengsla .
Aðgreining á grundvelli aldurs og kynhlutverka er það sem einkennir fjölskyldugerðina .
Þetta á einkum við um kyn .
Hlutverk konunnar í fjölskyldunni hefur verið skilgreint mjög ólíkt hlutverki karlmannsins og það er á margan hátt beinlínis andstæða þess ( Oakley , 1980a ) .
159 Sem fjölskyldumeðlimir eru konur : Húsmæður .
Eiginkonur .
Mæður .
Oakley ( 1980a ) bendir á að hlutverk þeirra sem húsmóðir eigi sér ekki jafngilda karlkyns hliðstæðu .
Auk þess skarast húsmóður-húsverka hlutverkið sem kvenhlutverk innan fjölskyldunnar við hlutverk eiginkonunnar .
Sem eiginkonu er þess oftast vænst af konu að hún annist venjubundnar líkamlegar þarfir húsbónda síns , þ.e. útbúi máltíðir , sjái fyrir hreinum fötum o.s.frv.
Ekki er þess vænst að hann geri þessi verk fyrir hana !
Á svipaðan hátt skarast húsmóður- og móðurhlutverkið í vissum skilningi , þ.e. þau mynda samhangandi heild þar sem annað er einskonar framhald hins .
Venjubundin líkamleg umhirða barna er á ábyrgð móður .
Hvað varðar húsbóndann / föðurinn virðist svo vera að hliðstæða þessara fjölskylduumönnunar- og heimilisforsjárhlutverka sé hlutverk fyrirvinnunnar .
Bent hefur verið á ( Oakley , 1980a ) að menningargildi geri ráð fyrir að konan gegni því lykilhlutverki í fjölskyldunni að ala upp börn .
Af konum er þess ennfremur vænst að þær , í hlutverkum sínum sem húsmæður og eiginkonur , láti eigin markmið og áhugamál víkja fyrir hagsmunum fjölskyldunnar sem hóps .
Ímyndin kona-húsmóðir-eiginkona er menningarleg fyrirmynd .
Að mati Oakley ( 1980b ) er gagnlegt að nálgast fjölskylduna á þennan hátt sem hlutverkakerfi við rannsókn á sambandinu milli fjölskyldu og veikinda .
Samkvæmt henni má skipta rannsóknum á sambandinu milli líkamlegra og andlegra veikinda annars vegar og fjölskyldu og hjónabands hins vegar í tvo flokka , þ.e.
Rannsóknir þar sem fjölskyldan er það samhengi sem veikindi verða í .
Rannsóknir þar sem fjölskyldan er álitin vera orsök ákveðins veikindaferils .
Að mati Oakley ( 1980b ) hafa rannsóknir sem tengjast fyrri flokknum gefið af sér trúverðugri niðurstöður en þær sem tengjast þeim síðari .
Hún bendir jafnframt á að orsakasamband fjölskyldu og veikinda sé rannsóknarsvið sem ekki hefur fyllilega notið athygli rannsakenda .
Við þetta má bæta að hugmyndin um orsök í þessu sambandi tengist sterklega vísindasjónarmiði raunhyggjunnar og að ef til vill er raunhæfara að túlka þetta samband fjölskyldu og veikinda á grundvelli annarra sjónarmiða einnig .
7.3.3 Fjölskyldan sem samhengi veikinda Margar rannsóknir hafa verið gerðar sem lýsa samhengi fjölskyldu og veikinda .
Hér á eftir verða nefnd nokkur dæmi um klassískar rannsóknir af þeim toga .
Davis ( 1963 ) rannsakaði viðbrögð nokkurra fjölskyldna við alvarlegum sjúkdómi .
Rannsóknin beindist að 14 börnum og viðbrögðum fjölskyldna þeirra við því að börnin fengu lömunarveiki .
Fjölskyldur barnanna voru það samhengi sem veikindi þeirra voru skoðuð í .
Börnin voru lögð inn á spítala , um lengri eða skemmri tíma , og að því loknu hófst endurhæfing að fjölskylduaðstæðunum að nýju .
Davis ( 1963 ) leitaði svara við nokkrum rannsóknarspurningum í þessu sambandi : Hvernig sætta fjölskyldur sig við eða sætta sig ekki við sjúkdómsgreiningu sem getur leitt til alvarlegrar fötlunar ?
Hefur það áhrif á framfarir sjúklings hversu misjafnlega fjölskylda hans sættir sig við hið læknisfræðilega ástand ?
Hvaða breytingar verða á hlutverki barnsins í fjölskyldunni vegna sjúkdómsferilsins ?
Hvernig stuðla viðbrögð einstakra fjölskyldna að mismunandi niðurstöðum ?
Rannsakendurnir hittu foreldra barnanna stuttu áður en þau voru lögð inn á sjúkrahús og síðan með jöfnu millibili þar til 15 mánuðum eftir að þau útskrifuðust af endurhæfingarstofnun .
Sumar fjölskyldnanna brugðust við veikindunum með því að staðfesta félagslega og tilfinningalega samstöðu sína og einingu .
Níu af börnunum fjórtán hlutu milda eða alvarlega fötlun vegna veikinda sinna .
Fjórar fjölskyldur barna með milda fötlun brugðust við með því að hætta að hugsa um fötlunina þar sem hún var aðeins minni háttar ( normalization : jafnvægisleitni ) .
Tvær fjölskyldur alvarlega fatlaðra barna gerðu slíkt hið sama , þ.e. vísuðu fötluninni á bug sem léttvægri .
Fjölskyldur þriggja barna , sem öll voru alvarlega fötluð eftir veikindi sín , brugðust aftur á móti við með því að draga sig út úr þátttöku í athöfnum grenndarsamfélagsins ( dissociation : sambandsslit ) hugsanlega til að forðast að þurfa að horfast í augu við fötlun barnsins ( Davis , 1963 ) .
Friedman ( 1963 ) framkvæmdi aðra klassíska rannsókn í þessum anda sem hafði að markmiði að kanna viðbrögð 46 foreldra við væntanlegum dauða barna sinna , en börnin voru með blóðkrabbamein .
Í þessari rannsókn voru foreldrarnir í raun sjúklingar og rannsóknin gekk efnislega út á að kanna áhrif banvæns sjúkdóms á fjölskyldulíf .
Friedman komst að því að tvær nálganir lækna voru sérstaklega árangursríkar , þ.e. sveigjanlegt viðhorf til þátttöku eða þátttökuleysis foreldra í umönnun dauðvona barna sinna og tilraun til að fá foreldra til að horfa raunsæjum augum á veikindi barna sinna .
Að vissu marki er það einstaklingsbundið hvernig fólk tekst á við hluti af þessu tagi og læknar þurfa að vera meðvitaðir um það að mati Friedman .
Þrátt fyrir að allir foreldrarnir í rannsókninni væru færir um að taka þátt í umönnun barna sinna kusu einungis sumir að gera það .
Ákvörðun foreldranna byggði á mati þeirra á því hvað mundi auðvelda þeim sjálfum að takast á við aðstæðurnar .
Almennt sá Friedman að mæður kusu í fleiri tilvikum umönnunarhlutverkið en feður .
Hann dró þá ályktun að þetta væri í samræmi við fyrri sjálfsmynd foreldranna .
Óvænt niðurstaða rannsóknarinnar var hins vegar að aðrir aðilar fjölskyldunnar , einkum afar og ömmur barnanna , liðsinntu ekki við að aðlagast aðstæðunum eins og þær voru vegna þess að þau báru brigður á alvarleika veikindanna , eins og læknarnir og foreldrarnir lýstu þeim .
Þannig höfnuðu foreldrar barnanna í því mótsagnakennda hlutverki að vera stuðningsaðili gagnvart sínum eigin foreldrum .
Rannsókn Yarrow ( 1955 ) á áhrifum geðsjúkdóms á fjölskyldulíf er einnig dæmi um rannsókn af ofangreindu tagi .
Hann rannsakaði nánar tiltekið aðstæður eiginkvenna geðsjúkra manna .
Athyglin beindist m.a. að væntingum fjölskyldumeðlima varðandi viðbrögð umhverfisins gagnvart geðsjúkdómi í fjölskyldunni og því samskiptamynstri sem skapaðist milli sjúklingsins og umhverfisins utan fjölskyldunnar .
Einnig má nefna rannsókn Clark og Sommers ( 1961 ) varðandi fjölskyldubakgrunn barna með aðlögunarvandamál .
Þessi rannsókn er enn eitt dæmið um fjölskylduna sem sjúkdómssamhengi .
Hún gefur vísbendingu um nokkur dæmi röskunar á fjölskyldulífi sem rekja má til þess að einum eða fleiri fullorðnum í viðbót við foreldrana er veittur aðgangur að fjölskyldunni .
Dæmi um þetta er þegar móðirin í fjölskyldunni er tilfinningalega mjög háð móður sinni , þ.e. tengdamóður eiginmannsins .
Ófullnægjandi samband af þessu tagi milli annars foreldris barnsins og hins fullorðna aukaaðila að fjölskyldunni reyndist í þessari rannsókn tengjast hegðunarvanda barnsins heima fyrir og í skóla , með meðfylgjandi einkennum eins og vöðvakippum í andliti , stömun , ósjálfráðum þvaglátum o.s.frv.
Í bókinni Samfélag og heilbrigði ræða Edward L. Schor og Elizabeth G. Menaghan ( 1995 ) tengsl fjölskyldunnar og heilbrigði barna .
Þar kemur m.a. fram að orsakaferli sem tengja félagslega þætti eins og fátækt , menntun og atvinnuþátttöku við heilbrigði barna séu hvorki línuleg né í eina átt .
Einstakar fjölskyldur geta átt í alvarlegum erfiðleikum vegna víðtækra félagslegra áhrifa sem þær verða fyrir .
Engu að síður er staða foreldranna í þjóðfélaginu lykilvitneskja , sem unnt er að afla og nýta til forsagnar um flest málalok varðandi heilbrigði barna þeirra .
Besta leiðin til að hafa áhrif á getu einstakra fjölskyldna til að efla heilbrigði barna sinna með breyttu samskiptamynstri fjölskyldunnar er að breyta þeim efnahagslegu og félagslegu áhrifaþáttum sem þær eiga við að etja ( Wasquant og Wilson , 1989 ) .
160 Nefna mætti fleiri dæmi um rannsóknir sem lýsa fjölskyldunni sem samhengi sjúkdóma og veikinda , en hér verður staðar numið .
7.3.4 Fjölskyldan og geðrænir sjúkdómar Algengt er að horft sé framhjá neikvæðum áhrifum fjölskyldunnar á heilbrigði einstaklinga .
Meginástæðan er gagnrýnislaus trú á jákvæða eiginleika fjölskyldunnar og fjölskyldulífsins .
Fræðimenn sálgreiningarinnar hafa samt sem áður beint athyglinni að ósamræmi « eðlilegs » fjölskyldulífs og þýðingar þess fyrir einstaklinginn .
Í stað þess að líta svo á að fjölskyldan stuðli að frjálsri tjáningu og sköpunargáfu er litið svo á að fjölskyldan bæli niður einstaklingsbundið val og sé altækasta félagsfesti allra altækra félagsfesta ( total institution ) , þ .
Potum í litlar kinnar og segjum að þetta heiti kinn , hristum fótinn og segjum hvað hann heitir .
Nudd verður ávallt að vera leikur .
Í eina skiptið sem maður nuddar óánægt barn eða barn sem grætur , er þegar það er með magakveisu .
Barnið veit þá að þú ert að reyna að hjálpa því , enda talar þú við það kærleiksmálið sem það skilur .
Við lifum á tímum alls konar sjúkra einstaklinga sem stundum komast að börnunum okkar , snerta þau og strjúka .
Börn sem hafa farið á mis við þá snertingu sem þeim ber og felst m.a. í ungbarnanuddi eru illa stödd , því slæm snerting er sumum börnum betri en engin snerting , að auki gerir hræðslan sitt .
Ég trúi því að barn sem þekkir og hefur reynslu af snertingu sem kemur frá elskandi höndum og hjarta hafi mun meiri möguleika á að forða sér ef einhver snertir það í óeðlilegum tilgangi .
Barnið gerir sér grein fyrir mismuninum .
Þessi börn munu ekki þegja yfir uppákomunni , einmitt vegna þeirra góðu tengsla sem þau hafa við foreldri sitt .
Ég er ekki ein um þessa hugmynd .
Er ekki eðlilegt að draga þá ályktun að barn sem hefur alist upp við mikla snertingu og kærleika sé betur varið og betur undirbúið undir furðulegheit mannlífsins ?
Það er því sannarlega til mikils að vinna að undirbúa þau vel .
Ég hef kynnst því í Svíþjóð að sumir leikskólar hafa tekið nudd inn í dagskrána með jákvæðum árangri .
Undir handleiðslu fagfólks fá þau minnstu nuddið sitt áður en þau lúra miðdegisblundinn og þau eldri nudda hvert annað .
Mér er sagt að andrúmsloftið verði betra og óróaseggirnir róist til muna .
Allar lifandi verur þurfa snertingu , nákvæmlega eins og þær þurfa loft og næringu .
Um það segir franski fæðingarlæknirinn dr. Fredrik Leboyer : « Að fá snertingu , kærleiksstrokur og nudd , er barninu lífsnauðsynleg næring .
Sú næring er barninu jafn mikilvæg og matur , steinefni , vítamín og prótín .
Ef barnið fær ekki þessa næringu kýs það fremur að deyja , og það gerist stundum . »
Dr. Fredrik Leboyer gekk ekki aðeins fram fyrir skjöldu að búa barninu betri og ljúfari hingaðkomu , eins og áður er vikið að , heldur innleiddi hann einnig ungbarnanuddið á Vesturlöndum .
Hann kynntist ungbarnanuddinu á Indlandi , en þar á það upphaf sitt að talið er , nánar tiltekið í Keralahéraði á Suður-Indlandi , þar sem nuddathöfnin er talin heilög og fögur list .
Fullur virðingar og aðdáunar horfði dr. Leuboyer á indverskar mæður nudda börn sín .
Þessi upplifun varð hvatinn að bók hans Elskandi hendur sem kom út árið l976 .
Bandaríski sjúkraþjálfinn og rithöfundurinn Vilma S. McClure þróaði síðan ungbarnanuddkerfi sem samræmir indverskt og sænskt nudd og hefur hlotið alþjóðlega viðurkenningu .
Í Nýju-Gíneu er til orðtak sem segir : « Barnið grætur vegna þess að það fær ekki nóga snertingu við móður sína . »
Þar , eins og á Indlandi , er ungbarnanudd hluti af þúsund ára hefð , arfur frá móður til dóttur , óbreytt frá kynslóð til kynslóðar .
Ég trúi því að þannig verði það einnig á Íslandi þegar fram líða stundir .
Barnið og kærleikurinn Ég hef sagt það oft á blaðsíðum þessarar bókar : Segðu barninu meðan það er enn í móðurlífi þínu að þú elskir það og haltu áfram að segja það eftir að barnið er fætt .
Ég veit þú hefur sungið fyrir barnið þitt , lesið fyrir barnið þitt og sagt því hvað það er velkomið .
Í mínum huga byggist barnauppeldi á þessu : Að þú elskir og látir vita að þú elskar , notir ekki flókin skilaboð og gefir barninu tíma .
Já , það er rétt , mér verður tíðrætt um kærleikann , enda sannfærð um að kærleikurinn er besta leiðarljósið til hamingjusamrar ævi .
Að sjálfsögðu er ég ekki að tala um dekur , heldur ábyrgðarfullt kærleiksuppeldi sem gefur kraft og styrk til að takast á við öldugang lífsins .
Mikilvægasta uppsprettan til andlegs þroska barnsins trúi ég að felist í kærleikssamspilinu milli litlu manneskjunnar og uppalandans .
Það samspil leggur grunn að lífshlaupi í jafnvægi .
Dekur .
Ást og umhyggja er ekki dekur .
Barninu er að sjálfsögðu fyrir bestu að því sé leiðbeint svo það skilji hvað má og hvað má ekki .
Oft stjórna þessi litlu kríli heimilinu fyrstu tvö , þrjú árin án þess að eftir sé tekið og að sjálfsögðu án þess að þau viti það sjálf .
Oft lendum við stóra fólkið í vandræðum þegar við ætlum að breyta þessu en blessað barnið lendir í enn meiri vandræðum .
Barninu er fyrirmunað að skilja allar reglurnar sem ( stundum ) koma allt í einu um fjögurra ára aldur .
Ást og elska er ekki dekur heldur umhyggja og grunnur að góðu lífi .
Í starfi mínu síðustu ár hef ég oft orðið vitni að því að barn , jafnvel innan við ársgamalt er spurt : « Viltu þessa húfu , elskan ? »
Barnið skilur ekki og þá er aftur spurt : « Viltu þessa frekar ?
Nei , elskan , frekar þessa ! »
Ekki líður á löngu þar til barnið er orðið pirrað , önugt og óánægt , því auðvitað skildi það ekki það sem um var spurt , en skynjaði að verið var að gera kröfur sem það réð ekki við .
Sálfræðingurinn Grethe Krag Muller segir nauðsynlegt að gera sér grein fyrir því að börn innan tveggja ára aldurs séu ekki fær um að velja á milli hluta .
Til dæmis þegar pabbi segir við tveggja ára son sinn við morgunverðarborðið : « Viltu kornfleks eða súrmjólk ? »
þá hendir drengurinn sér í gólfið og grenjar í stað þess að svara , því hann vill bara fá morgunmat !
Grethe Krag Muller telur einnig að aðfinnslur eins og « þetta er nú ekkert til að grenja út af , hættu þessu væli » , eða « hvaða vitleysa er þetta , víst viltu fisk » , séu mjög neikvæðar fyrir barnið .
Hún segir að börn séu í raun mjög sjálfstæð , en vandamálin komi upp þegar verið sé að þrýsta á þau að gera eitthvað sem þau ekki skilja .
Barnalæknirinn og rithöfundurinn Daníel Stern segir : « Við segjum ekki við barn : Nú ætlum við að fara til ömmu í dag , hvort viltu fara í gula kjólnum eða þeim bláa ?
Að hjálpa börnum til sjálfstæðis er að taka eftir þörfum þeirra og bera virðingu fyrir þeim .
Börn eru komin á skólaaldur áður en þau geta valið almennilega og fyrst á unglingsárunum gera þau sér grein fyrir því að það hefur afleiðingar að velja eitt fram yfir annað . »
Aðfinnslur og gagnrýni Börn upplifa oft neikvæða hluti í bernsku , jafnvel frumbernsku , án þess að foreldrar geri sér minnstu grein fyrir því .
Í Bandaríkjunum fór nýlega fram rannsókn ( l998 ) sem var framkvæmd á þann hátt að hljóðnemi var settur innanklæða á 12 fjögurra ára börn , í tvær vikur .
Neminn nam allt það sem sagt var við börnin .
Þegar hlustað var á upptökurnar kom í ljós að 85-90% af öllu því sem kom inn á bandið voru neikvæðar athugasemdir .
Það var hrópað : « Hættu að grenja þú gerir mig brjálaða !
Hvað , ertu búinn að gera í buxurnar , skammastu þín ekki , fjögurra ára strákar gera ekki í buxurnar , þú ert sóði .
/ Heyrðu , nú ferð þú sko að sofa , það er aldrei nokkur einasti friður á þessu heimili , ekki einu sinni á kvöldin , inn að sofa ! »
Hver kannast því miður ekki við þetta ?
Að sjálfsögðu þarf stundum að sýna ákveðni svo börn skilji hvað má og hvað má ekki , hvað er viðunandi og hvað er óviðunandi og jafnvel hækka röddina , vera ósammála og samþykkja ekki allt sem beðið er um .
Það er hluti af góðu uppeldi .
Hins vegar getur raus og tuldur komið því til vegar að barnið telji sig fá þau skilaboð að engum þyki vænt um það , en það veit ekki hvers vegna og öryggisleysi getur hæglega tekið yfirhöndina .
Neikvæð persónubundin gagnrýni á aldrei rétt á sér , heldur ekki milli hjóna .
Slík gagnrýni er í raun andlegt ofbeldi .
Jákvæðar kærleiksríkar athugasemdir eru hins vegar hluti af góðu uppeldi , andleg næring .
Ég hef leyft mér að segja að barnauppeldi sé í raun ekki erfitt .
Hins vegar gefur auga augaleið að það gerir kröfur !
Kröfur sem eru þarft uppeldi fyrir okkur sjálf .
Barnauppeldi gerir meðal annars þær kröfur að við búum ekki til svo margar reglur að við gleymum þeim sjálf .
Það gerir einnig þær kröfur að við séum heiðarleg , segjum ekki eitt í dag og annað á morgun og að við skrökvum ekki að barninu .
Barn , sem uppgötvar að pabbi eða mamma segi ósatt , skilur það ekki .
Blessað barnið veit ekki í hvorn fótinn það á að stíga og veröldin hrynur .
Að tjasla brotunum saman er ekki auðvelt .
Foreldrar gleyma þegar þeir skrökva , en barnið gleymir ekki , þess vegna kemst það upp .
Þau litlu geta ekkert sagt og þau stóru þegja oftast , spyrja einskis og byrgja vonbrigðin jafnvel inni .
Stundum sýna þau vonbrigðin með breyttu hegðunarmynstri og enginn skilur hvað hefur eiginlega gerst með barnið !
Nýlegar rannsóknir sýna að vandamál í hjónabandi eiga oft rætur að rekja allt til frumbernsku .
Í álagi og erjum hjónabandsins kemur svo upp á yfirborðið eitthvað sem við höfum lokað inni fyrir langalöngu og kennum svo gjarnan makanum um og tökumst ekki á við vandann .
Hið sama getur gerst með börnin okkar , að við flytjum yfir á þau það sem okkur féll verst í fari okkar eigin foreldra og þannig getur það gengið mann fram af manni ef ekkert er gert í málinu .
Þekkt fyrirbæri sem ég ætla ekki að fjalla um , aðeins nefna , eru ofbeldis- og kynferðisafbrot foreldra gagnvart börnum sínum , þó oftar feðra .
Þær skelfilegu athafnir má oft rekja til sömu upplifunar viðkomandi foreldris í æsku .
Að sjálfsögðu ber slíku foreldri að leita sér hjálpar , annað er óverjandi og beinlínis hættulegt .
Að faðmast Mig langar að nefna þá staðreynd að lengi vel var mæðrum kennt að hætta að faðma syni sína um þriggja eða fjögurra ára aldur , ella gætu þeir orðið pempíulegir eða kvenlegir .
Í dag telja margir að drengjum sé nauðsynlegt að mæður þeirra elski þá út af lífinu og sýni það langt fram eftir aldri .
Ég bið ykkur , mæður , gleymið því ekki .
Og svo eru það feðurnir sem töldu sitt hlutverk vera fyrst og fremst að leika við strákana sína , kenna þeim að slást , kenna þeim karlmennsku og hreysti , töffaraskap .
Allt er þetta gott , blessað og nauðsynlegt til þroska og sjálfstæðis , en hitt er ekki síður nauðsynlegt , að pabbi taki son sinn í fangið , horfi í augu hans og segi : Sonur minn , ég elska þig .
Ég segi því enn og aftur , pabbar , gleymið ekki að litli prinsinn , og einnig litla prinsessan , þarf á kærleika pabba að halda .
Draumur Ég á mér sannfæringu og draum sem mig langar til að deila með þér .
Ef við fylltum hugi barnanna okkar með alltumvefjandi elsku og kenndum þeim að bera virðingu fyrir náunga sínum trúi ég því að þau hefðu kærleiksáhrif á allt og alla og heimurinn yrði betri .
Er ekki allt það slæma í heiminum fyrst og fremst sprottið af kærleiksleysinu og neikvæðum innprentunum ?
Kærleiksleysi dregur í kjölfarið óöryggi , ótta og reiði , jafnvel hatur .
Er ekki hatur meginástæðan fyrir ófullnægðu lífi og öllum átökunum í heiminum , sem flest okkar vildu ekki þurfa að vita af ?
Engin tvö börn eru nákvæmlega eins , öll hafa þau sín sérkenni og vissan tilgang með hingaðkomu sinni og öll , hvert einasta þeirra , færir blessun , ef rétt er á haldið .
Öll börn hafa frá upphafi innbyggða þessa ótrúlegu einlægni og þetta traust sem við öfundum þau af og elskum þau fyrir .
Er ekki sagt að ef við séum ekki eins og börnin komumst við ekki inn í himnaríki .
Eða , ef við umorðum það og segjum : Ef við erum eins og börnin , komumst við inn í himnaríki !
Sakleysi barna , svo einlægt og ekta , hefur göfgandi og gefandi áhrif á hvern þann sem eftir tekur .
Okkur er sagt að hamingjusamt barn hlæi eða brosi 500 sinnum á sólarhring .
Ég er viss um að það er rétt .
Hugsið ykkur hvílík forréttindi það eru að umgangast slíkan gleðigjafa , slíka uppsprettu til blessunar og betri líðanar .
Að fá að taka þátt í að hjálpa barni til þroska eru forréttindi .
Njótum þeirra forréttinda , í þeim felst djúpstæð viska .
Lærum af og höldum fast í þann lærdóm .
Það var eins og guð hefði vitjað mín .
Ég veit ekki hvað það er .
En ekkert í heiminum öllum er til sem ann ég meira en þér .
Þig aldrei undir brjóstum bar en ég ber þig í hjarta mér .
Gunnar Dal Ekki spilla mér .
Ég veit vel að ég á ekki að fá allt sem ég bið um , ég er bara að prófa þig .
Ekki hika við að vera ákveðin / nn við mig , ég kýs það frekar , það veitir mér öryggi .
Ekki leyfa mér að temja mér slæma ávana , ég verð að treysta á þig , að þú uppgötvir þá strax í byrjun .
Ekki láta mér finnast ég smærri en ég er , þá hegða ég mér kjánalega til að sýna hvað ég er stór .
Ekki leiðrétta mig í áheyrn annarra , ég hlýði miklu frekar ef þú talar við mig í einrúmi .
Ekki láta mig líta á glappaskot mín sem þau væru glæpur , það mundi rugla mig í verðmætamati mínu .
Ekki hlífa mér við afleiðingunum .
Stundum þarf ég líka að læra af reynslunni , þó það sé ekki alltaf sársaukalaust .
Ekki æsa þig þótt ég segist « hata þig » , það ert ekki þú sem ég « hata » heldur það vald sem þú hefur til að hindra mig .
Ekki gera of mikið úr óþekktinni í mér , ég nota hana stundum til að ná athygli þinni .
Ekki þrasa , þá læt ég bara eins og ég heyri ekkert .
Ekki gleyma því að ég get ekki tjáð mig eins og ég vildi , þess vegna er ég ekki alltaf sjálfum mér samkvæmur .
Ekki gefa mér loforð sem þú getur ekki haldið , ég yrði fyrir svo miklum vonbrigðum .
Ekki treysta um of á heiðarleika minn .
Það er auðvelt að hræða mig svo ég segi ósatt .
Ekki vera sjálfri þér ósamkvæm , það ruglar mig og ég þori ekki að treysta þér .
Ekki gera lítið úr ótta mínum , hann er oft svo raunverulegur , en þú getur hjálpað mér að yfirvinna hann ef þú reynir að skilja mig .
Ekki daufheyrast þegar ég spyr spurninga , þá hætti ég að spyrja þig og leita til annarra eftir svörum .
Ekki gefa í skyn að þú sért fullkomin / nn og gallalaus .
Það verður svo mikið áfall fyrir mig þegar ég kemst að því að þú ert hvorugt .
Ekki líta á það sem niðurlægingu að biðja mig afsökunar .
Mér hitnar um hjartað ef þú biðst fyrirgefningar í einlægni og mér þykir enn vænna um þig en áður .
Ekki gleyma hversu hratt ég vex og þroskast .
Það hlýtur að vera erfitt að fylgja mér eftir , en reyndu samt .
Ekki gleyma hversu gaman mér þykir að finna upp á einhverju nýju og prófa mig áfram .
ÉG mundi ekkert þroskast , ef ég fengi það ekki , svo reyndu að umbera mig .
Ekki gleyma að án mikillar ástar og skilnings þrífst ég ekki , en það veistu nú þegar , er það ekki ?
( Ókunnur höfundur - þýtt úr ensku .
Þ.Á . )
Heimilið og fjölskyldan
Dýrmætasta eign hverrar þjóðar er fjöldskyldan .
Um þessar mundir á hún þó í vök að verjast og því spáð að eftir 50-60 ár verði hún ekki til í hefðbundnum skilningi okkar nú .
Tíðni hjónaskilnaða tvöfaldaðist í iðnríkjum Vesturlanda og gott betur á árunum l960-l990 , sumsstaðar fjórfaldaðist hún og sambandsslit meðal sambýlisfólks voru enn tíðari .
Nýverið birtist grein í Newsweek með yfirskriftinni « Er hjónabandið dauðadæmt á Norðurlöndum ? »
Þar kemur fram að helmingur barna fæðist utan hjónabands og að helmingur hjóna skilji .
Þetta þýðir að tugþúsundir barna missa annað foreldri sitt að einhverju eða öllu leyti , auk þess að missa oftar en ekki eðlileg tengsl við móður- eða föðurfjölskyldu .
Árið l996 skildu á aðra milljón hjóna í Bandríkjunum , um það bil tvenn hjón á mínútu .
Í Demographic Yearbook l996 segir að árið l960 hafi 9% barna búið hjá einstæðu foreldri en árið l990 var fjöldinn kominn í 25% og hefur síðan víða aukist í 50% .
Í sama riti segir að börn frá sundruðum heimilum séu mun líklegri til að lenda í erfiðleikum bæði hvað heilsufar og skólagöngu snertir .
Nýverið las ég um hjón í Aserbaidsjan , sem voru að halda upp á l00 ára brúðkaupsafmælið sitt .
Konan var ll6 ára og bóndi hennar l26 ára .
Mikið var um dýrðir og brúðhjónin kunnu sér ekki læti af hamingju .
Hvernig má það vera að samband sem ljómar af ást , fegurð og gagnkvæmu trausti leysist upp í ástleysi og óvild , jafnvel hatri , sem er sorgleg andstæða fegurðarinnar sem var .
Svörin eru trúlega eins mörg og hjónaskilnaðirnir .
Þó ekki hafi það verið leyfilegt allsstaðar hafa hjónaskilnaðir átt sér stað frá ómunatíð , það er ekkert nýtt , enda ekki óeðlilegt að sú staða geti komið upp við nánari kynni að fólk átti sig á því að það á ekki samleið , hvorki tilfinningalega eða félagslega .
Lífsafstaða og sjónarmið eru ólík og fólk fjarlægist hvert annað .
Það sem er hinsvegar svo ógnvekjandi við hjónaskilnaði nútímans er hve hópurinn er stór sem brýst út úr hjónabandinu og skilur eftir sig slóð sársauka og niðurlægingar .
Öllum líður illa , ekki síst börnunum .
Börnin verða þolendur átaka þar sem « jafnréttiskrafan » er of oft notuð sem vopn til hefnda en ekki til farsælla lausna eins og henni er ætlað .
Að tveir fullorðnir nái ekki áttum eða sáttum er ekki sök barnanna .
Öllum foreldrum ætti að vera ljóst að börnum stafar hætta af , ef foreldrar þeirra geta ekki leyst vandamál sín á friðsamlegan hátt .
Það liggur í augum uppi , að til þess að börn geti þroskast eðlilega , þurfa þau heilbrigt umhverfi þar sem jafnvægi ríkir .
Virðing foreldra fyrir barninu sínu og velferð þess má ekki gleymast þótt leiðir skilji .
Börn sem ekki hafa notið virðingar foreldra sinna líða fyrir það alla ævi , ég þekki þess dæmi .
Börn verða að geta treyst .
Barni sem ekki getur treyst foreldrum sínum og nýtur ekki virðingar þeirra líður ekki vel og það sem verra er , það getur dregið dilk á eftir sér .
Að treysta mömmu og pabba gefur lífi barnsins vægi , það er hamingja þess og lífsakkeri , það er lífsgrunnurinn .
Börn eiga ekki að þurfa að líða þjáningar vegna togstreitu foreldra sinna við skilnað .
Það skiptir því máli að vel sé að öllu staðið .
Þegar ástfangið par giftir sig er það kærleikurinn , öryggistilfinningin og traustið sem er allsráðandi .
Þeirri tilfinningu að einhver ætli að standa við hlið þér í blíðu og stríðu allt lífið er ekki hægt að lýsa með orðum .
Þú ert ekki ein / einn , þið eruð tvö !
Þið tvö deilið hvort með öðru og lífsbyrðin verður léttari .
Að líta svo á að giftingin sé eitthvað sérstakt skiptir máli .
Að líta á hana sem þéttleika , eitthvað varanlegt , eitthvað sem gefur lífinu vægi , eitthvað sem er traust og sterkt , skiptir máli .
Loforðið um virðinguna sem gefið er við hjónavígsluna er ekki út í hött , mér finnst það fela í sér visku og kalla á vissa lífskúnst .
Hinsvegar ef skilnaður er óumflýjanlegur , sem sannarlega getur gerst , þarf hann að fara fram í heiðarleika , með virðingu fyrir því sem var .
Mér finnst svo flott sem Salomon segir í Orðskviðunum : « Sá sem eignast konu eignast gersemi , » og hið sama vil ég segja um manninn .
Hugsið ykkur ef allir litu þannig á málið !
Og Salomon segir annað sem er svolítið öðruvísi .
« Konuþras er sífelldur húsleki . »
Er þetta ekki flott ?
Ekki væri karlaþras betra !
Og eitt enn langar mig til að láta fljóta með frá viskubrunni Salomons : « Kænn maður athugar fótmál sitt , » það er að segja , þegar hann velur sér konu rasar hann ekki um ráð fram , eins og það heitir svo fallega .
Hið sama gildir að sjálfsögðu um nútímakonur í okkar heimshluta .
Rannsóknir sýna að fólk sækist ekki mest eftir frægð og frama , þó stundum virðist svo vera , heldur sækist fólk fyrst og fremst eftir sterkri og traustri fjölskyldu .
Það er því mikilvægt í öllu tilliti að hlúa að hjónabandinu og hrekjast ekki í burtu við fyrstu litlu eða stóru lífsölduna , því hjónabandið er kjölfesta fjölskyldunnar .
Því hefur verið haldið fram um aldir að styrkur þjóða , byggi á styrk fjölskyldunnar .
Ef fjölskyldugildin hrynja , hrynur ríkið .
Það segir sagan !
Því miður er það svo víða um lönd að konur lifa réttlausu lífi og hafa ekkert val hvernig sem þeim líður .
Á Íslandi voru hjónabönd án vafa oft fjötrar hér áður fyrr .
Börnin voru mörg , litla sem enga vinnu að fá og því ekki hlaupið að því að fara eitt né neitt .
Þegar upp var staðið kom þó oft í ljós að betra var heima að sitja en burtu að fara .
Verðlaun þrautseigjunnar skiluðu sér oftar en ekki í traustu heimili .
Börnin léttu byrðarnar og barnabörnin komu sem ljósgeislar .
Þannig varð ævikvöldið oft ljúft í faðmi stórfjölskyldunnar , sem stóð saman þegar með þurfti , þrátt fyrir allt .
Margir telja að lélegur undirbúningur fyrir giftinguna sé meginástæðan fyrir tíðum hjónaskilnuðum nútímans , að margir gangi í hjónaband án þess að gera sér minnstu grein fyrir hvað þarf til svo vel fari .
Væri ekki þjóðráð að fólk færi í hjónabandsráðgjöf fyrir brúðkaupið ?
Í umræðunni er talað um að of mikið vinnuálag og krafan um að eignast flest , helst allt og það strax , eigi sök , menn ætli sér of mikið á of stuttum tíma .
Á tímum mennta eru tekin próf og meistaragráður í ólíklegustu fögum og valmöguleikarnir aukast dag frá degi ásamt kröfunum um meiri hæfni .
Að vera forstjóri heimilis , með sínar mörgu , mismunandi og kröfuhörðu deildir , krefst engrar meistaragráðu .
Það er ekki ýkja langt síðan konur fóru í hússtjórnarskóla ef þær vildu standa sig vel sem húsmæður .
Þar hlutu þær staðgóða þekkingu sem kom sér vel við heimilishaldið .
Nú segja mér margar ungar konur að þær snerti aldrei nál , hvað þá prjóna , enda er ekki allt hægt .
Um þessar mundir stunda fleiri konur háskólanám á Íslandi en karlar , sem er ótrúleg bylting á örskömmum tíma , að sjálfsögðu hið besta mál en í einu mætti þó bæta um betur : Að fjölskyldugildin væru höfð í meiri hávegum !
Góður forstjóri skellir ekki hurðum og labbar út eða lokar fyrirtækinu þó illa gangi um stund .
Hann byrjar á því að leita að upphafi vandans og finna leiðir til að bjarga málum .
Þegar það tekst er sigurinn notalegur .
Ég held að það mundi stundum hjálpa að líta á hjónabandið og fjölskylduna sem fyrirtæki eða stofnun sem skiptir máli að gangi vel og skili arði í samheldni og hamingju .
Þar sem öllum er ljúft að vanda sig og ganga fram af tillitssemi og engum dettur í hug að labba út vegna þess að hann kemur ekki auga á að fyrirtækið Fjölskyldan sé einhvers virði .
Að rækta garðinn sinn tekur tíma ef vel á að takast .
Það felst ekki í því einu að plægja svæðið og setja niður , það er aðeins byrjunin á framhaldinu .
Það er að sjálfsögðu vinna , en aðalpúlið felst í því að hlúa að plöntunum , vökva þær og sjá við illgresinu sem sterkt og hratt vex , að því er virðist í þeim eina tilgangi að hindra þroska og vöxt plantnanna og að lokum kæfa þær með öllu .
Stundum sé ég lífið fyrir mér sem baráttu við tíma ( leysi ) og illgresi , sem stöðugt brýtur sér leið ef ég vaki ekki á verðinum .
Ég hef upplifað þetta svo áþreifanlega í mínum eigin garði sem ég sé út um gluggann minn í þessum skrifuðu orðum .
Þar hef ég svo oft tapað baráttunni .
Ég gæti sýnt ykkur stórar spildur þar sem áður uxu jurtir og grænmeti ; kál , rófur , gulrætur , grænkál , radísur , blaðlaukur , salat , já , margt margt fleira , og ég tala nú ekki um kartöflurnar góðu sem gerðu góða máltíð enn betri .
Allt er þetta horfið undir illgresi og órækt , en lífið er samt þarna í dýptinni .
Allt þarf að rækta .
Það þarf að rækta garðinn sinn , það þarf að rækta vináttuna , og það þarf að rækta hjónabandið .
Það þarf stöðugt að vera í tenglsum við dýptina , annars tapar lífið fyrir grynnkunni og óræktinni !
Þegar von er á barni þarf svo sannarlega að rækta garðinn sinn og hlúa að neistanum sem varð að því báli sem tendraði lífið sem nú er að vaxa .
Slík ræktun skiptir máli .
Hún skiptir í raun öllu máli .
Stundum gerist það að fæðing barns virðist koma til vegar vandamálum í sambúðinni .
Hvað veldur ?
Ég veit það ekki .
Hins vegar veit ég að stundum á að undirbúa svo vel og gera svo mikið , jafnvel byggja nýtt hús eða breyta öllu hátt og lágt að fólk má ekki vera að því að tala saman .
Litla barnið í maganum vildi svo gjarnan leggja orð í belg , ef það gæti , og segja : Þetta er algjör óþarfi , það fer svo lítið fyrir mér , mig vantar ekki meira rými .
Kærleiksplássið í hjarta þínu er mér alveg nóg .
Kostnaðarsamar breytingar eru oftast óþarfar og stundum mesta óráð .
Tala nú ekki um ef þær kosta of mikla vinnu , enginn tími , fjölskyldan minna saman , allir þreyttir og að auki þarf að taka stór lán .
Slíkt getur svo sannarlega reynt á fjölskylduböndin .
Þegar barn fæðist höfum við í raun enga hugmynd um hvernig við munum bregðast við foreldrahlutverkinu .
Burt séð frá fjárhagnum er næsta víst að það verður breyting .
Það þarf ekki endilega að vera slæm breyting , en breyting eigi að síður .
Tökum einfalt dæmi : Vinirnir , stundum týnast þeir , þeir halda áfram að skemmta sér og hafa sjaldnast áhuga á bleyjuskiptum , brjóstagjöf eða vökunóttum .
Þeir hafa öðrum hnöppum að hneppa .
Einangrun getur hæglega gert vart við sig , tala nú ekki um ef fjölskyldan er lítil .
Að gefa sér tíma til að styrkja fjölskyldugrunninn byggja við og bæta , skiptir máli .
Á erfiðum stundum er hollt að rifja upp góðu stundirnar , þegar ástin átti sér engin takmörk , allt var í ljúfum pastellitum og beðið eftir hverri samverustund .
Rósin sem hann kom með fékk hjartað til að slá hraðar , endorfínið , oxitocinið og prolaktínið flaut eins og straumþungt fljót um æðar þér .
Framkallaðu myndirnar sem þú átt í dýptinni .
Allt var sigrað í maraþonhlaupi hins nýja lífs .
Allt var hægt , engu voru takmörk sett .
Hvernig gat þetta breyst ?
Erfitt að svara .
En trúlega voru það einhver kæfiefni sem fengu að vaxa í lífsgarðinum , eitthvað sem ekki var tekið eftir eftir í dagsins önn .
Vertu vakandi á verðinum og taktu upp góðu gömlu kærleikssiðina .
Slepptu aðfinnslunum og gagnrýninni .
Persónubundin gagnrýni eyðileggur öll sambönd , eins og ég hef sagt áður , einnig sambandið á milli foreldra og barna .
Haltu í góðu minningarnar .
Rifjaðu þær upp og láttu þær verða að veruleika .
Glóð sem ekki er ýtt við verður að gjalli , ekkert kemur af sjálfu sér !
Að standa vörð um fjölskylduna tekur tíma .
Í dag snýst allt um markaðssetningu eða að setja sér markmið .
Hvers vegna ekki að gera bæði skammtíma og langtíma áætlun um fjölskylduna , án þess að úr verði vélmenni eða uppraðað tölvuskrímsli sem gleypir hjartað .
Allt sem á að takast vel kostar vinnu .
Tökum tíma til að vera saman !
Skipuleggjum eitthvað saman og látum það takast .
Gerum heimilið að eftirsóknarverðu athvarfi með sterka kærleiksarma sem aldrei lokast og eru alltaf nægilega stórir til að umvefja alla fjölskyldumeðlimina , hvort sem þeir eru margir eða fáir , stórir eða smáir , hvort sem þeim hefur tekist að þræða hina beinu braut eða hafa hrökklast út af henni um stund .
Byggjum sterkan grunn sem alltaf er þar , hvað sem á dynur .
Sá sem á engan grunn að koma til er ekki í góðum málum .
Spekingurinn sagði á sínum tíma : « Vekið ekki , vekið ekki elskuna fyrr en hún sjálf vill . »
Varla er hægt að hugsa sér betra veganesti í leitinni að maka .
Ég vona þú komir með fleiri hugmyndir , haldir áfram með spunann um fjölskylduna , haldir áfram að láta þig dreyma og látir drauminn þinn rætast !
Kærleikurinn og ástarleikir Í gegnum tíðina hafa verið uppi ýmsar hugmyndir um það hvernig kynlíf para ætti að vera um meðgöngutímann og eftir fæðingu barnsins .
Nú eru flestar þessara hugmynda farnar lönd og leið , að minnsta kosti í hinum vestræna heimi , og eftir standa oftar en ekki ráðvilltir foreldrar sem ná ekki áttum né sáttum um málið og spyrja : Hvað , hvernig , hvenær ?
og fá engin haldbær svör , því haldbær svör eru ekki til , allt er svo afstætt .
En samt !
Þegar grannt er skoðað liggur svarið í augum uppi , það er þegar bæði eru tilbúin .
Svo einfalt er það !
Því miður er það svo að samfarir skapa ekki aðeins hamingju og börn heldur og óhamingju og vandamál ef ranglega er að staðið .
Einmitt þess vegna segi ég nú eins og oft áður - talið saman .
Takið frá stund í erli dagsins , ræðið málin í einlægni , þá efast ég ekki um að þið finnið farsæla lausn .
Ekki er ótrúlegt að þið kynnist nýjum hliðum á ykkur sjálfum og á hvort öðru á meðgöngutímanum .
Að auki kallar þessi sérstaki tími oftar en ekki á breytta samveru , að þið nálgist hvort annað með öðrum hætti en áður og kynlífið getur tekið á sig breytta mynd .
Fyrstu mánuði meðgöngunnar eru fæstar konur tilbúnar til ástaleikja .
Ef kona hefur t.d. misst fóstur er hún viðkvæm og óörugg , ógleði getur verið til ama og sett lífið úr skorðum og brjóstin , sem stækka ótæpilega , eru viðkvæm og sár .
Um miðbik meðgöngunnar getur allt fallið í ljúfa löð og ástalífið blómstrað sem aldrei fyrr .
Margt kemur til .
Nú þarf ekki að hugsa um getnaðarvarnir né óttast ótímabæra þungun , slökunin verður því meiri og makinn oft tillitssamari .
Tillitssemi er konum meira virði en karlar almennt gera sér grein fyrir .
Takið frá stund í erli dagsins , ræðið málin í einlægni og njótið þess að vera til .
Í lok meðgöngunnar getur allt farið í sama horf og í upphafi .
Verkir hér og þar og alls staðar , maginn eins og risastórt fjall , alls staðar fyrir og erfitt að hreyfa sig .
Nú reynir á tillitssemina og dýptina í sambandinu , að andlega hliðin sé í jafnvægi og kærleiksatlotin á sínum stað , þótt beinar samfarir séu ekki mögulegar um tíma .
Það má þó ekki gleymast að þetta sérstaka tímabil í lífi kvenna , með gríðarlegum breytingum og miklum sveiflum , bæði andlegum og líkamlegum , eykur þörf flestra þeirra fyrir alltumvefjandi kærleik og hlýju í enn meiri mæli en áður .
Framkvæmdastjórnin lagði til að farið yrði að ráðleggingum vísindamanna .
Í sumum tilvikum gekk hún að vísu lengra í tillögum sínum um niðurskurð en það telst nýmæli .
Undanfarin ár hefur framkvæmdastjórnin ýmist fylgt tillögum vísindamanna í einu og öllu eða bætt örlítið við og rökstutt þá aukningu með vísun í félags- og efnahagsleg áhrif niðurskurðarins á afkomu strandhéraða ( Fishing News , 1. desember 2000 ) .
Framkvæmdastjórnin lagði fram tillögu sem miðaði að því að byggja þorskstofninn í Norðursjó upp á fimm árum .
Samkvæmt stærðarmati vísindamanna er hrygningarstofn Norðursjávarþorsks í kringum 65 þúsund tonn .
Markmiðið var að ná honum upp í 150 þúsund tonn ( Fishing News , 17. nóvember 2000 ) .
Þetta átti að gera með því að draga úr veiðum og með öðrum róttækum verndunaraðgerðum , eins og t.d. svæðalokunum .
Tillögur framkvæmdastjórnarinnar voru settar fram með þeim fyrirvara að samkomulag næðist við Norðmenn sem einnig eiga hagsmuna að gæta á svæðinu .
Framkvæmdastjórnin fékk ákúrur frá aðilum í sjávarútvegi og frá stjórnmálamönnum fyrir tillögur sínar .
Sem dæmi þá taldi Alex Smith , forseti skoska sjómannasambandsins ( Scottish Fishermen ´ s Federation , SFF ) , að tillögur framkvæmdastjórnarinnar færu « langt út fyrir vísindalega ráðgjöf » .
Elliot Morley , sjávarútvegsráðherra Bretlands , lét svipuð ummæli frá sér fara .
Í máli hans kom fram að það væri lykilatriði að byggja upp fiskistofnana og að það væri mögulegt með raunhæfum samdrætti í veiðum í bland við aðrar friðunaraðgerðir .
Hann kom hins vegar þeim skilaboðum á framfæri , og beindi þeim til hagsmunaaðila í sjávarútvegi , að mikilvægt væri að fara eftir ráðgjöf vísindamanna - « sú venjulega aðferð að « tala upp » veiðikvóta væri liðin » ( Fishing News , 22.-29. desember 2000 ; House of Lords , 2000 , bls. 11 ) .
Ákvörðun hámarksafla fyrir árið 2001
Eftir langan og strangan fund í Brussel dagana 14.-15. desember 2000 komu sjávarútvegsráðherrar Evrópusambandsins sér saman um hámarksafla fyrir árið 2001 á yfir 200 fiskistofnum sem aðildarríkin deila með sér .
Við ákvörðunina fór ráðherraráðið í öllum meginatriðum eftir tillögum framkvæmdastjórnarinnar sem byggðu á ráðgjöf óháðra vísindastofnana .
Ríkin komu sér saman um að draga verulega úr sókn í alla helstu nytjastofna ; sérstaklega í þorsk , lýsu og lýsing en samkvæmt vísindalegum gögnum eru þessar tegundir sínu verst á sig komnar .
Á fundinum var framkvæmdastjórninni jafnframt falið það verkefni að móta tillögur að nokkurra ára áætlun um uppbyggingu fiskistofnanna .
Við þetta tækifæri lýsti Franz Fischler , framkvæmdastjóri sjávarútvegsmála , yfir ánægju sinni með ákvörðun ráðsins .
Einnig sagði hann að samhliða öðrum verndunaraðgerðum væri óhjákvæmilegt að draga verulega úr sókn í flesta nytjastofna næstu árin : « Ég er fullkomlega meðvitaður um að þessar aðgerðir koma hart niður á sjómönnum .
Við stöndum hins vegar frammi fyrir vandamáli sem krefst tafarlausrar úrlausnar og ég er sannfærður um að þessar vægðarlausu aðgerðir eru bráðnauðsynlegar til að ná fiskistofnunum upp fyrir líffræðileg hættumörk » ( Fréttatilkynning frá framkvæmdastjórn ESB , 15. desember 2000 ) .
Eins og áður sagði fór ráðið í öllum meginatriðum eftir tillögum framkvæmdastjórnarinnar og ráðgjöf vísindamanna við ákvörðun hámarksafla .
Ráðherraráðið dró þó mörkin við 50% niðurskurð en í einstaka tegundum hljóðuðu tillögur framkvæmdastjórnarinnar upp á mun meiri samdrátt á aflaheimildum á milli ára .
Sem dæmi þá lagði framkvæmdastjórnin til að lýsingskvótinn yrði skorinn niður um 74% .
Sjávarútvegsráðherrar aðildarríkjanna ákváðu að draga úr veiðum á bilinu 41%-55% .
Framkvæmdastjórnin mælti með 56% niðurskurði í þorskveiðum við Vestur-Skotland .
Ráðherraráðið féllst á 50,5% niðurskurð ( Fréttatilkynning frá framkvæmdastjórn ESB , 15. desember 2000 ) .
Í töflu IX.II. má sjá leyfilegan hámarksafla sjö fisktegunda árin 2000 og 2001 sem Evrópusambandið deilir með Norðmönnum í Norðursjó :
Heimild : Fréttatilkynning frá framkvæmdastjórn ESB , 15. desember 2000 .
Tafla IX.II. : Leyfilegur hámarksafli árin 2000 og 2001 fyrir sjö stofna sem Noregur og ESB deila með sér í Norðursjó .
Eins og sjá má þá hefur þorskkvótinn í Norðursjó verið skorinn niður um 40% .
Norðmenn og Evrópusambandið komu sér jafnframt saman um víðtækar verndunaraðgerðir sem fela m.a. í sér algjört þorskveiðibann á ákveðnum svæðum yfir hrygningartímann ( Fréttatilkynning frá framkvæmdastjórn ESB , 24 .
janúar 2001 ) .
Kolakvótinn dregst saman um 20% á milli ára og ýsukvótinn um 16,5% .
Óverulegur samdráttur er á lýsukvótanum , síldin stendur í stað og smávægileg aukning er á ufsa og makrílkvótum .
Ef litið er á veiðiheimildir Breta fyrir árið 2001 kemur í ljós að flestallar kvótabundnar tegundir dragast saman frá fyrra ári .
Þorskkvóti þeirra stendur að vísu í stað á Írlandshafi en á öðrum hafsvæðum dregst hann saman á bilinu 34,6%-44,9% .
Samdráttur í ýsu er allt frá 9% og upp í 28% , lýsingskvótinn minnkar um 40% og lýsukvótinn á bilinu 7%-33% , svo dæmi séu tekin ( Fishing News , 22.-29. desember 2000 ) .
X Sameiginlega sjávarútvegsstefnan eftir 2002
Eins og komið var inn á hér að ofan bar framkvæmdastjórninni , samkvæmt áttundu grein reglugerðar nr. 170/83 , skylda til að gera úttekt á sjávarútvegsstefnunni og leggja skýrslu fyrir ráðherraráðið eigi síðar en í árslok 1991 .
Í þessari fyrstu heildarendurskoðun á stefnunni vék framkvæmdastjórnin sér ekki undan ábyrgð og gagnrýndi framkvæmd stefnunnar harkalega .
Á grundvelli skýrslunnar ( 1991-skýrslunnar ) var samþykkt ný reglugerð ( Council Regulation no. 3760/92 ) um sjávarútveg sem gekk í gildi 1. janúar 1993 .
Lögð var áhersla á gegnsæi og virkara eftirlit með veiðum , vinnslu og markaðssetningu sjávarafurða og kallað eftir aukinni samvinnu hagsmunaaðila og stjórnvalda , bæði innan einstakra aðildarríkja og þeirra í milli .
Flestir eru sammála um að með skýrslu framkvæmdastjórnarinnar , og endurskoðuninni sem fylgdi í kjölfarið , hafi verið stigið skref í rétta átt .
Með henni hafi sá gríðarlegi vandi sem Evrópusambandið á við að glíma í sjávarútvegi verið opinberaður og bent á leiðir til úrbóta .
Flestir eru einnig sammála um að einungis hafi verið stigið eitt skref af mörgum á langri leið .
Nú líður senn að annarri endurskoðun á sjávarútvegsstefnunni .
Samkvæmt reglugerð nr. 3760/92 ber framkvæmdastjórninni að leggja fram skýrslu fyrir ráðherraráðið eigi síðar en í árslok 2001 og ný reglugerð á að taka gildi 1. janúar 2003 .
Hvað þarf að endurskoða fyrir 2003 ?
Út frá lagalegu sjónarmiði er endurskoðunin einungis bundin við skilyrtan aðgang að ákveðnum svæðum innan lögsögu Evrópusambandsríkjanna , þ.e. undanþáguákvæðin frá lögmálinu um frjálsan aðgang .
Þetta kemur fram í 6. og 7. grein reglugerðar nr. 3760/92 .
Fyrir árslok 2002 þarf að taka ákvörðun um framtíð tólf mílna ákvæðisins , hólfin við Hjatlandseyjar og Írland og um aðgang ríkja sem gengu í sambandið eftir 1985 ( Spánn , Portúgal , Finnland og Svíþjóð ) að miðum í Norðursjó ( Official Journal , 1992 , L 389/12 , bls. 3-4 ) .
Í ræðu sem Ole Tougaard , starfsmaður framkvæmdastjórnarinnar ( DG-XIV ) , hélt þann 28. apríl 1998 á Hotel Metropole í Brussel í tilefni af sjávarútvegsráðstefnu og -sýningu sem haldin var þar í borg kemur fram að það sé af og frá að sambandið sé skuldbundið til að endurskoða sjávarútvegsstefnuna í heild sinni .
Í 14. ( 2. ) grein áðurnefndrar reglugerðar segir : Fyrir 31. desember 2001 skal framkvæmdastjórnin leggja skýrslu fyrir Evrópuþingið og ráðherraráðið um stöðu sjávarútvegs í sambandinu og kanna sérstaklega efnahags- og félagslega stöðu mála á strandsvæðum , ástand auðlinda og væntanlega þróun þeirra og hvernig til hefur tekist með framkvæmd þessarar reglugerðar .
Á grundvelli skýrslunnar skal ráðið taka ákvörðun , í samræmi við 43. grein sáttmálans , fyrir 31. desember 2002 um nauðsynlegar ráðstafanir sem grípa þarf til , sérstaklega hvað varðar ákvæði 7. og 6. greinar þessarar reglugerðar ( Official Journal , 1992 , L 389/12 , bls. 5 ) . < ned = 65 > Að mati Tougaards standa öll grundvallarlögmál sjávarútvegsstefnunnar óhögguð þrátt fyrir hina lögskipuðu endurskoðun sem fram undan er .
Megnið af þeirri löggjöf sem til stefnunnar nær stendur traustum fótum óháð því sem segir í 14 . greininni ( Tougaard , 1998 ) .
Það er því ljóst að út frá þröngu , lagalegu sjónarmiði þarf endurskoðunin ekki að fela annað í sér en framlengingu á ofangreindum undanþáguákvæðum. < ned = 66 > Það er hins vegar ljóst að framkvæmdastjórnin ætlar sér annað og meira og lítur á endurskoðunina í mun víðara samhengi .
Í hennar augum snýst hún um efnahagslega og stjórnunarlega þætti stefnunnar og verður undirbúin og skipulögð í samvinnu við alla þá aðila sem málið varðar .
Undirbúningurinn að endurskoðuninni hófst fyrir alvöru árið 1998 .
Þá sendi framkvæmdastjórnin út spurningalista til 350 aðila innan aðildarlandanna sem tengdir voru sjávarútvegi á einhvern hátt .
Í kjölfarið hafa verið haldnir fjölmargir fundir með stjórnvöldum og vísindamönnum í aðildarríkjunum og með hagsmunasamtökum frá hinum ýmsu svæðum .
Framkvæmdastjórnin hefur því átt víðtækt samráð við ofangreinda aðila .
Afraksturinn af þessari samvinnu hefur nú verið birtur í grænbók um breytingar á sameiginlegu sjávarútvegsstefnunni .
X.I.
Grænbókin - stefnumarkandi skýrsla um sjávarútvegsstefnuna eftir 2002
Með grænbókinni , sem kom út og var kynnt á blaðamannafundi í Brussel þann 20. mars 2001 , er formlega hrint af stað opnum umræðum um tillögurnar sem þar eru settar fram og skoðanaskipti um þær munu standa yfir það sem eftir lifir árs .
Framkvæmdastjórnin mótar síðan endanlegar tillögur í árslok .
Þingið og ráðherraráðið hafa þá eitt ár til umráða til að fara yfir tillögurnar sem ákvarðanir ráðsins munu að endingu byggja á og verða þær að liggja fyrir eigi síðar en 31 . desember 2002 .
Í grænbókinni kemur fram að ekki hafi gengið sem skyldi að byggja upp fiskistofnana á miðum aðildarríkjanna og er í allítarlegu máli gerð grein fyrir þeim vandamálum sem við er að glíma við framkvæmd stefnunnar .
Ekki er þó ljáð máls á neinum grundvallarbreytingum að því undanskyldu að mælt er með mun meiri valddreifingu en tíðkast hefur til þessa .
Lagt er til að komið verði á fót svæðisbundinni stjórnun þar sem einstök svæði hafi meira að segja um stjórn fiskveiða á aðliggjandi miðum .
Samhliða svæðisbundinni stjórnun er í tillögunum gert ráð fyrir að hagsmunaaðilar verði hafðir meira með í ráðum við framkvæmd stefnunnar .
Slíkt mun skila sér í meiri skilvirkni þegar mikilvægt er að brugðist sé skjótt við .
Framkvæmdastjórnin hefur lýst yfir áhuga á að koma á fót fjölærum ( multiannual ) og fjölstofna ( multi-species ) áætlunum þar sem það á við .
Hámarksafli yrði þá ákveðinn til nokkurra ára í senn að teknu tilliti til samspils tiltekinna fiskistofna .
Slíkt fyrirkomulag gæfi meiri möguleika á að skipuleggja sjávarútveginn nokkur ár fram í tímann .
Að mati framkvæmdastjórnarinnar er höfuðvandi sjávarútvegsins fólginn í allt of stórum fiskiskipastól og ætti niðurskurður flotans því að vera forgangsverkefni næstu ára .
Það er forsenda þess að hægt sé að koma á fót skilvirkri fiskveiðistjórnun til frambúðar .
Gera þarf sjávarútvegsstefnuna mun sveigjanlegri en hún er í dag þannig að hægt sé að bregðast við á viðeigandi hátt eftir aðstæðum hverju sinni .
Auka þarf gegnsæi og virkni eftirlits á öllum stigum - allt frá veiðum til markaðssetningar .
Viðraðar hafa verið hugmyndir um að kanna kosti og galla mismunandi leiða við fiskveiðistjórnun sem eru lítið notaðar af ríkjum Evrópusambandsins .
Nefndar eru til sögunnar markaðslausnir við úthlutun veiðiheimilda í formi framseljanlegs kvóta og uppboða sem skapa myndu markað fyrir veiðiheimildir og gjald fyrir aðgang að auðlindinni - að minnsta kosti fyrir vissa hluta flotans .
Eins og komið hefur fram eru reglur um kvótaúthlutun alfarið á hendi aðildarríkjanna og beita þau mismunandi aðferðum við úthlutunina .
Afar ólíklegt verður að teljast að þeim rétti verði kastað fyrir róða .
Hvorki er mælt með breytingum á hlutfallslega stöðugleikanum , tólf mílna ákvæðinu né skilyrtu hólfunum við Hjaltlandseyjar og Írland .
Hins vegar er talið mikilvægt að umhverfissjónarmiðum verði gert hærra undir höfði og þau tekin að fullu inn í stefnuna .
Í frumtillögum framkvæmdastjórnarinnar kemur fram að sameiginlega sjávarútvegsstefnan þurfi klárlega að glíma við gríðarlegan vanda í framtíðinni .
Ekki hefur enn tekist að koma á sjálfbærri nýtingu fiskistofna og á það sérstaklega við um einstakar tegundir bolfisks .
Hið jákvæða er að tekist hefur , með mikilli fyrihöfn , að ná sáttum um sameiginlega nýtingu auðlindarinnar ( hlutfallslegi stöðugleikinn ) og að koma í veg fyrir algert hrun fiskistofna .
Ástand fiskistofnanna skiptir sköpum fyrir framtíð sjávarútvegsins og er því afar mikilvægt að ná samstöðu um að betrumbæta sjávarútvegsstefnuna .
Í grænbókinni er áréttuð nauðsyn þess að marka stefnunni skýr markmið - nokkuð sem skort hefur til þessa og er einn helsti Akkillesarhæll hennar .
Framkvæmdastjórnin leggur áherslu á að tillögurnar sem koma fram í skýrslunni séu umræðugrundvöllur og þar er kallað eftir viðbrögðum og rökrænum skoðanaskiptum um innihaldið - ígrundaðar rökræður tryggja farsæla niðurstöðu .
Skýr framtíðarmarkmið og forgangsröðun
Í skýrslunni er fullyrt að rætur vandans sem sjávarútvegurinn glímir við í dag liggi í illa ígrunduðum markmiðum sem oft á tíðum hafi stangast á og að skammtímasjónarmið hafi yfirleitt ráðið ferðinni .
Framkvæmdastjórnin hefur fulla trú á að hægt sé að vinna bug á þessum vandamálum með því að skilgreina skýr langtímamarkmið og forgangsröðun þeirra .
Í grænbókinni setur framkvæmdastjórnin fram eftirfarandi markmið fyrir sjávarútvegsstefnuna í framtíðinni : - Byggja verður fiskistofnana markvisst upp og leggja grunninn að ábyrgum og sjálfbærum fiskveiðum .
- Taka verður ríkt tillit til stefnumiða ESB er varðar umhverfisvernd og lágmarka þá röskun sem náttúran verður fyrir af völdum fiskveiða , sjóflutninga , olíuvinnslu og annarra athafna sem áhrif geta haft á lífríki hafsins .
- Gera verður kröfur um matvælaöryggi og tryggja stöðugt framboð á mörkuðum af heilsusamlegum sjávarafurðum til neytenda .
- Ná verður tökum á afkastagetu fiskiskipaflotans þannig að gott samræmi sé á milli afkastagetu hans og afrakstursgetu fiskistofnanna .
- Stuðla verður að betri og ábyrgari stefnu með auknu gegnsæi og sveigjanlegri stjórnun og ákvarðanatöku .
Þetta er mikilvægt til að tryggja að gripið sé til viðeigandi aðgerða við staðbundnar aðstæður ( conservation problems of a local nature ) .
Til þess þarf virkt samstarf þeirra sem málið varðar á öllum stigum .
- Tryggja verður árangursríka og gegnsæja framkvæmd stefnunnar þannig að allir sitji við sama borð við svipaðar aðstæður , t.d. varðandi eftirlit .
- Tryggja verður efnahagslega sjálfbærar og arðbærar fiskveiðar og fiskeldi og sjá verður til þess að þessar atvinnugreinar verði samkeppnishæfar í alþjóðlegum samanburði .
- Upplýsa verður þau vandamál sem óhjákvæmilega þarf að horfast í augu við í kjölfar skuldbindinga um sjálfbærar fiskveiðar .
- Stuðla verður að ábyrgri og skynsamri nýtingu fiskistofna á alþjóðahafsvæði í samvinnu við þriðju ríki .
- Renna verður styrkum stoðum undir fjölvísindalegar rannsóknir tengdar sjávarútvegi með það að markmiði að tryggja að viðeigandi gögn sem stuðst er við við ákvarðanatöku séu í hæsta gæðaflokki .
Hlutfallslegi stöðugleikinn
Til Íslands berast reglulega sögusagnir um yfirvofandi andlát hlutfallslega stöðugleikans .
Í Morgunblaðinu 7. febrúar 2001 er því slegið upp að Evrópuþingið hafi , í kjölfar atkvæðagreiðslu , beint tilmælum til framkvæmdastjórnarinnar um að fella meginregluna um hlutfallslega stöðugleikann úr gildi eftir 2002 .
Umfjöllun Morgunblaðsins byggir á forsíðufrétt Fishing News 26. janúar 2001 .
Í fréttinni er aðallega stuðst við skýrslu sem írski Evrópuþingmaðurinn Pat the Cope Gallager ber ábyrgð á og sem afstaða Evrópuþingsins tekur mið af .
Í skýrslunni hvetur þingmaðurinn framkvæmdastjórnina til að taka hlutfallslega stöðugleikann til endurskoðunar og taka þess í stað meira tillit til efnahagslegra , félagslegra og svæðisbundinna þátta við úthlutun kvóta .
Í frétt Morgunblaðsins segir Árni M. Mathiesen sjávarútvegsráðherra athyglisvert að Evrópuþingið skuli taka þessa afstöðu til reglunnar um hlutfallslegan stöðugleika og þar með veiðireynslu við úthlutun kvóta : « Það sýnir hversu mikil gerjun er í fiskveiðimálum hjá Evrópusambandinu og hversu framtíðin um afstöðu þess er óljós .
Þar með er sú röksemd þeirra , sem hafa viljað að Íslendingar sæki um aðild að Evrópusambandinu vegna þessarar reglu um veiðireynsluna fallin um sjálfa sig . »
Þann 9. febrúar er síðan fjallað meira um málið í Fishing News og vísað í fyrri greinina .
Í seinni greininni er haft eftir skoska Evrópuþingmanninum Ian Hudghton að hlutfallslegi stöðugleikinn sé « sprelllifandi » .
Hudghton fullyrðir að stöðugleikinn muni ávinna sér frekari stuðnings Evrópuþingmanna í kjölfar grænbókar framkvæmdastjórnarinnar .
Margir þingmenn sátu hjá við áðurnefnda atkvæðagreiðslu af þeirri einföldu ástæðu að ekki var búið að opinbera grænbókina .
Stór hluti þingheims vill sjá innihald hennar áður en þeir kveða upp dóm um málið .
Hudghton bætir því við að framtíðarhorfur hlutfallslega stöðugleikans séu mun bjartari en margir efasemdarmenn hafa látið í veðri vaka .
Vissulega vilja sumir Evrópuþingmenn , einkum frá Spáni og Portúgal , hann feigan .
Afstaða breskra og írskra þingmanna til stöðugleikans er á hinn bóginn jákvæð þrátt fyrir að margir þeirra vilji sjá ákveðnar breytingar á honum .
Þessi afstaða endurspeglast í skýrslu Pat the Cope Gallager sem gerir það að tillögu sinni að ríkara tillit verði tekið til landfræðilegra þátta og svæða sem mikið eiga undir sjávarútvegi .
Í skýrslunni er gildi og gagnsemi hlutfallslega stöðugleikans ekki dregin í efa .
Hér ber að árétta að Evrópuþingið ákveður ekki örlög hlutfallslega stöðugleikans .
Ákvarðanatökuvaldið er á hendi ráðherraráðsins og þar ríkir víðtæk sátt um stöðugleikann .
Í frétt Morgunblaðsins , sem vitnað var í hér að ofan , er haft eftir Árna M. Mathiesen að Íslendingar hafi átt í viðræðum við embættismenn Evrópusambandsins um yfirstandandi endurskoðun sjávarútvegsstefnunnar .
Þetta innskot Árna er afar athyglisvert .
Stuttu áður en greinin birtist , og á sama tíma og framkvæmdastjórnin var að leggja lokahönd á grænbókina , var Árni á ráðstefnu sem haldin var í sendiráði Íslands að frumkvæði Íslendinga .
Á ráðstefnunni , sem haldin var þann 25. janúar 2001 , voru , auk Árna , m.a. norski kollegi hans Otto Gregussen , nefndarmenn sjávarútvegsnefndar Alþingis , fulltrúar frá framkvæmdastjórn Evrópusambandsins og aðilar frá sjávarútvegsnefnd Evrópuþingsins .
Á ráðstefnunni greindi John Farnell , sem stýrði gerð grænbókarinnar , í grófum dráttum frá efni skýrslunnar .
Í máli hans kom m.a. fram að engin áform séu uppi um að hrófla við hlutfallslega stöðugleikanum .
Þrátt fyrir að ýmis aðildarríki hafi reifað hugmyndir um ákveðnar breytingar á honum hafi framkvæmdastjórnin ekki greint neinn vilja til að fara í viðræður um slíkar breytingar ( Fréttir frá ESB , 1. tbl. , febrúar 2001 ) .
Það er því ljóst að kúvendingar er ekki að vænta í þessu máli - hlutfallslegi stöðugleikinn stendur traustum fótum .
Morgunblaðið er aftur á ferðinni með frétt af andláti hlutfallslega stöðugleikans þann 29. maí 2001 .
Í þetta skiptið er boðberi váfréttarinnar blaðamaður hjá breska blaðinu Sunday Times .
Það er skemmst frá því að segja að tilhæfulausum fullyrðingum blaðamannsins er snarlega vísað á bug af talsmönnum framkvæmdastjórnarinnar ( Morgunblaðið , 31. maí 2001 ) .
Í grænbók framkvæmdastjórnarinnar er tekin skýr afstaða til reglunnar um hlutfallslega stöðugleikann sem , eins og kunnugt er , hefur verið grundvallarregla við úthlutun ríkjakvóta til aðildarlandanna .
Í skýrslunni segir : Framkvæmdastjórnin sér eins og er engan valkost sem komið gæti í staðinn [ fyrir hlutfallslega stöðugleikann ] og gæti skilað niðurstöðu sem sátt ríkti um .
Samráðsferlið leiddi í ljós að þetta viðhorf er ríkjandi innan allra aðildarríkja sambandsins .
Þar af leiðandi er engin þörf á að umbylta núverandi kerfi .
Þegar skipulagsvandi sjávarútvegsins hefur verið leystur og efnahags- og félagslegum stöðugleika hefur verið náð í greininni má hugsanlega endurskoða þörfina fyrir hlutfallslega stöðugleikann og velta upp þeim möguleika að markaðsöflin verði látin virka í sjávarútvegi líkt og á öðrum sviðum í efnahagslífi sambandsins ( Commission of the European Communities - Volume I , 2001 , bls. 23-24 ) . < ned = 67 > Þessi yfirlýsing er í fullkomnu samræmi við ummæli Elliots Morleys , sjávarútvegsráðherra Bretlands , sem lét þau orð falla að stöðugleiki væri mjög « mikilvægur þáttur í fiskveiðistefnu ESB » .
Hann sagði einnig : « Ég held að ekkert Evrópuríki vilji að þeim stöðugleika sé ógnað .
Þá þyrfti að semja á ný um alla kvóta og ég held að engin þjóð hafi hag af því » ( Aldarhvörf , 6. nóvember 2000 ) .
Hvað felst hins vegar í því að hugsanlega verði þörf á að endurskoða hlutfallslega stöðugleikann í einhverri óráðinni framtíð og að möguleiki sé á að markaðsöflin verði látin ráða einhvern tímann er ómögulegt að segja .
Öll ríkin vilja einhverja breytingu á hlutfallslega stöðugleikanum en þau eru ekki á sama máli um hvaða breytingar séu hagstæðastar , t.d. leggja Írar og Bretar áherslu á að hann verði endurskoðaður út frá hagsmunum aðlægra strandhéraða .
Jafnframt vilja Írar að aflaheimildum sem ríki hafa ekki nýtt í nokkur ár en notað sem skiptimynt fyrir aðrar verði endurúthlutað m.t.t. veiðireynslu undangenginna ára .
Hugsanlega og mögulega eru þekktir frasar sem notaðir eru til að miðla málum .
Tólf mílna ákvæðið , Hjaltlandseyjahólfið og aðgangur að Norðursjó eftir 2002
Tólf mílna ákvæðið , sem er undanþága frá reglunni um jafnan aðgang , var sett með það að markmiði að vernda lífríkið og til að hlúa að strandveiðum sem eru mjög mikilvægar fyrir viðkvæm byggðarlög í flestöllum ríkjum sambandsins .
Ekkert bendir til þess að forsendur hafi breyst hvað þetta varðar og er víðtæk samstaða um að festa ákvæðið í sessi .
Uppi hafa verið raddir um að færa þetta « frísvæði » út í allt að 24 mílur .
Slíkar kröfur hafa hins vegar ekki verið rökstuddar á sannfærandi hátt með tilheyrandi gögnum , að mati framkvæmdastjórnarinnar .
Svipaða sögu má segja um Hjaltlandseyjahólfið og um tólf mílna ákvæðið ; það er undanþága frá reglunni um jafnan aðgang og var hún veitt á svipuðum forsendum .
Engar forsendur hafa breyst sem kalla á breytingu þar á .
Lögbundnar hömlur á ríki sem gengu í sambandið eftir 1985 að miðum í Norðursjó munu að öllu óbreyttu falla niður 31. desember 2002 og hafa ýmsir lýst yfir áhyggjum vegna þess .
Sá ótti er hins vegar að mestu ástæðulaus .
Eins og kemur fram í grænbókinni er sókn í allar helstu nytjategundir í Norðursjó stjórnað með hámarksafla og ríkjakvótum sem grundvallast á veiðireynslu .
Hér eftir sem hingað til mun sóknin stjórnast af þessu og takmarkast við þá sem nú hafa kvóta .
Ríkin sem um ræðir , Spánn , Portúgal , Svíþjóð og Finnland , eygja aftur á móti möguleika á sækja í vannýttar utankvótategundir á miðum í Norðursjó .
Slíkt er hins vegar ógerlegt nema einhverjar veiðiheimildir í hinum hefðbundnu kvótabundnu tegundum séu fyrir hendi og því ljóst að litlar breytingar munu verða á sóknarmynstri í Norðursjó .
Flotastýring
Það er mat framkvæmdastjórnarinnar að ganga þurfi mun harðar fram við flotastýringu og á mun markvissari hátt en gert hefur verið til þessa .
Sem fyrr er talið vænlegt að setja fram áætlun um niðurskurð nokkur ár fram í tímann .
Að auki er mikilvægt að taka með í reikninginn þá afkastaaukningu sem er tilkomin vegna tækninýjunga og að tryggja að opinber aðstoð leiði ekki til aukinnar veiðigetu flotans .
Lögð er áhersla á einfalda og gegnsæja stefnu .
Þörf er á markvissari stjórnun og framkvæmd af hálfu aðildarríkjanna og strangari viðurlögum gegn þeim , fari þau vísvitandi á sveig við samþykkta áætlun .
Endanlegt markmið er sem fyrr að ná eins góðu jafnvægi og mögulegt er á milli afkastagetu flotans og afrakstursgetu fiskistofnanna .
Í grænbókinni er mælt með því að niðurskurður flotans haldist eins og kostur er í hendur við fjölæru og fjölstofna áætlunina um ákvörðun hámarksafla .
Slíkt samræmi er mjög æskilegt í þeirri viðleitni til að byggja upp fiskistofnana og koma á hagkvæmni í greininni .
Framkvæmdastjórnin gerir sér þó fulla grein fyrir þeirri augljósu staðreynd að slíkt getur reynst þrautin þyngri þar sem hluti flotans stundar blandaðar veiðar .
Bróðurparti styrkja ESB til sjávarútvegs er varið til aðstoðar við svæði þar sem sjávarútvegur er á undanhaldi vegna hagræðingar og kvótaleysis .
Jafnframt er unnt að fá styrki til endurnýjunar flotans og á tækjabúnaði í fiskvinnslu .
Nú vill framkvæmdastjórnin að tekið verði til athugunar að veita einungis styrki til að takast á við efnhagsleg og félagsleg vandamál vegna fækkunar starfsfólks í veiðum og vinnslu og til nýsköpunar í fiskeldi og á öðrum sviðum en að hætt verði að veita styrki til endurnýjunar skipakosts og annarra tækja .
Vilji er þó fyrir því að ýta undir þróun vistvænna strandveiða og gætu þær því hugsanlega notið styrkja að einhverju marki .
Krafa um skilvirkari stjórnun sjávarútvegsstefnunnar
Áríðandi er að í framtíðinni verði sjávarútvegsstefnan eins sveigjanleg og gegnsæ og hugsast getur .
Hún þarf á markvissan hátt að tryggja skjót og örugg viðbrögð við ólíkum aðstæðum .
Til að ná þessu fram er lögð áhersla á eftirfarandi atriði : - Virkari aðkomu og bein áhrif hagsmunaaðila .
- Að ríkt tillit verði tekið til séraðstæðna með svæðisstjórnun ( valddreifingu ) á ákveðnum sviðum við ákveðnar aðstæður .
- Að vísindalegri ráðgjöf verði gert hærra undir höfði í ákvarðanatökuferlinu .
Þrátt fyrir að framkvæmdastjórnin , ásamt hinum ýmsu vinnuhópum og fagnefndum , hafi samráð við hagsmunahópa við mótun gerða er ekki gert ráð fyrir því í stofnanauppbyggingu Evrópusambandsins að hagsmunaaðilar komi með beinum hætti að hinu formlega ákvarðanatökuferli .
Hins vegar kemur fram í grænbókinni að vel sé hægt , og í raun æskilegt , að endurskoða þetta hvað stefnumótun innan sjávarútvegsstefnunnar varðar .
Að mati framkvæmdastjórnarinnar væri fýsilegt að koma á fót svæðisbundum , ráðgefandi nefndum hagsmunaaðila sem tækju virkan þátt í fiskveiðistjórnuninni .
Nefndirnar gætu verið skipaðar opinberum aðilum og fulltrúum sjávarútvegsins á viðkomandi svæði sem hefðu beinna hagsmuna að gæta , auk vísindamanna og hagfræðinga , svo dæmi séu tekin .
Þessir aðilar yrðu framkvæmdastjórninni innan handar við tillögugerð á virkari hátt en nú er .
Til að bæta áhrif og virkni fiskveiðistjórnunarlaga er í sumum tilvikum talið álitlegt að færa vald til sértækra verndunaraðgerða til aðildarríkjanna .
Framkvæmdastjórnin myndi þó eftir sem áður halda rétti sínum til að bera upp tillögur um neyðaraðgerðir ( slíkt ákvæði er hugsað sem varnagli ef ríki bregðast skyldu sinni á augljósan hátt ) .
Stefnumótun þarf síðan að byggjast á fjölvísindalegri ráðgjöf á sviði líffræði , vistfræði , félagsvísinda og hagfræði .
Framkvæmdastjórnin mun beita sér fyrir því að kraftar hagsmunaaðila , vísindasamfélagsins og þeirra aðila sem sjá um hina opinberu stefnumótun verði samræmdir í mun meira mæli en hingað til hefur verið raunin og eru vonir bundnar við að slíkt muni skila sér í heilsteyptri og faglegri stefnumótun .
Eftirlit og framkvæmd stefnunnar
Endurskoðunin býður upp á kjörið tækifæri til frekari ráðstafana sem miða að því að tryggja að eftirlit og framkvæmd stefnunnar sé alls staðar með svipuðu sniði við sambærilegar aðstæður .
Með því er verið að koma til móts við kröfur hagsmunaaðila greinarinnar um meiri skilvirkni .
Það er mat framkvæmdastjórnarinnar að mikilvægt sé að samræma betur ýmsa stjórnunarþætti einstakra ríkja og að tryggja að viðurlög við brotum séu svipuð hvar sem þau eru framin .
Til að ná þessu fram þannig að gagnkvæmt traust ríki á milli þeirra sem hlut eiga að máli þarf að auka gegnsæi og samvinnu eftirlits- og dómsaðila .
Þannig ættu öll opinber gögn sem tengjast eftirliti - hvernig það er framkvæmt - og viðbrögðum og viðurlögum við brotum að vera aðgengileg fyrir eftirlitsaðila framkvæmdastjórnarinnar og annarra aðildarríkja .
Í grænbókinni er viðruð sú hugmynd að best sé að ná þessu fram með því að koma á fót sameiginlegum vettvangi fyrir eftirlitsaðila aðildarríkjanna og framkvæmdastjórnarinnar .
Á slíkum vettvangi gætu aðildarríkin , í samvinnu við framkvæmdastjórnina , lagt á ráðin um samhæfingu eftirlits á ákveðnum sviðum og svæðum og samnýtingu upplýsinga og stjórntækja .
Einnig er í grænbókinni talað um að setja ákveðnar vinnureglur sem farið yrði eftir þegar lögbrjótur væri staðinn að verki .
Engar slíkar vinnureglur eru til staðar og geta því viðbrögð verið mjög mismunandi eftir því á hvaða hafsvæði meint brot á sér stað , þ.e. eftir því hvaða strandríki fer með eftirlitið .
Nýjar áherslur í efnahagsstjórnun
Það verður ekki lengur hjá því komist að horfast í augu við þær alvarlegu afleiðingar sem hnignun mikilvægra nytjastofna hefur í för með sér .
Sú staðreynd að störfum í sjávarútvegi hefur fækkað og að fiskiskipastóllinn er alltof stór kallar á nýja nálgun við hagstjórn og gerir kröfu um nýjar áherslur í greininni .
Draga þarf verulega úr veiðigetu flotans og gera hann nútímalegri .
Víða er verið að sækja sjó á fleytum sem standast hvorki kröfur um aðbúnað né öryggi starfsmanna .
Til að bregðast við enn frekari fækkun starfa í kjölfar minni fiskafla og flotasamdráttar er nauðsynlegt að skapa aðstæður fyrir fjölbreyttara atvinnulíf í strandhéruðum sem byggja afkomu sína á sjávarútvegi .
Að öðrum kosti er verið að stuðla að stórkostlegri byggðaröskun .
Í þessu sambandi er mikið horft til fiskeldis og ferðaþjónustu og umhverfisvænna strandveiða .
Eins og komið hefur fram er rauði þráðurinn í grænbókinni sá að fiskiskipastóllinn sé allt of stór og að þörf sé á róttækum aðgerðum til að koma jafnvægi á afkastagetu hans og afrakstursgetu fiskistofna .
Jafnframt er talið mikilvægt að hlúa að strandveiðum í formi smábátaútgerðar ( small-scale artisanal fisheries ) og tekið fram að vel komi til greina að styðja sérstaklega við bakið á slíkum veiðum .
Skilgreina þarf vandlega þennan útgerðaflokk og móta honum skýrar vinnuregur .
Áhrif slíkra veiða á fiskistofna og á umhverfið eru augljóslega mun minni en áhrif stórtækari veiðiaðferða .
Ef vel tekst til geta umhverfisvænar strandveiðar haft mikla þýðingu fyrir afkomu sjávarbyggða og staðið þétt að baki framsóknar í öðrum atvinnugreinum - ekki síst á sviði ferðaþjónustu .
Eins og komið var inn á hér að ofan er mælt með því í grænbókinni að farið verði yfir mismunandi kvótaúthlutunarreglur sem eru lítið notaðar í aðildarríkjunum .
Lagt er til að farið verði gaumgæfilega yfir kosti þeirra og galla og að hugsanlegar afleiðingar reglnanna verði rannsakaðar .
Í því sambandi hefur verið talað um eftirfarandi aðgerðir : - Markaðslausnir við kvótaúthlutun .
Þeim má ná fram í formi framseljanlegs kvóta , sem yrði þá bundinn við einstaklinga eða fyrirtæki ( individual transferable quotas ) , eða með uppboði þar sem kvóti yrði boðinn upp á frjálsum markaði .
Hvort tveggja skapar markað fyrir veiðiheimildir og er til þess fallið að auka áhuga þeirra sem eiga heimildirnar á að viðhalda sjálfbærum fiskveiðum þegar til langs tíma er litið .
- Aðgangsgjald fyrir réttinn til fiskveiða - að minnsta kosti fyrir vissa hluta fiskveiðiflotans .
- Blandað stjórnunarkerfi ( « co-management » systems ) .
Framkvæmdastjórnin mælir eindregið með því að allir sem hlut eiga að máli viðri hugmyndir sínar og skiptist á skoðunum um ofangreindar úthlutunaraðferðir .
Lagt er til að tekin verði saman skýrsla um málið eins fljótt og auðið er og leitað verði aðstoðar sérfræðinga frá þriðju ríkjum eftir því sem við á og þurfa þykir .
Samantekt
Á blaðamannafundi , < ned = 68 > sem haldinn var í tilefni af útgáfu grænbókarinnar , tjáði Franz Fischler , fiskimálastjóri framkvæmdastjórnarinnar , viðstöddum að samhliða niðurskurði flotans væri mjög brýnt að gera sjávarútvegsstefnuna mun sveigjanlegri en hún er í dag .
Í máli hans kom fram að mikilvægt væri að gefa aðlægum strandsvæðum aukinn rétt til að grípa til tæknilegra verndunaraðgerða og til að beita svæðalokunum ef nauðsynlegt væri .
Slík héraðavæðing ( decentralisation ) myndi auka skilvirkni og hagkvæmni .
Sjávarútvegsstefnan þyrfti , hér eftir sem hingað til , að byggja á ákveðnum grundvallaratriðum og ákveðnum lagaramma .
Að mati Fischlers þurfa þessi grundvallaratriði og lagaramminn hins vegar að geta boðið upp á mismunandi útfærslur og framkvæmd við ólík skilyrði .
« Ef við skoðum betur hvert svæði fyrir sig og greinum hvað nauðsynlegt er að gera fyrir það til að ná fram árangursríkri fiskveiðistjórnun , náum við betri árangri » , sagði Fischler .
Hann bætti við að afar mikilvægt væri að halda áfram þeirri þróunarvinnu sem hafin hefði verið og miðaði að því að byggja upp öfluga og árangursríka fiskveiðistefnu .
Það væri hægt án þess að njörva niður hvert einasta smáatriði með tilvísun í reglugerðir Evrópusambandsins ( Fishing News , 23. mars 2001 ) .
Í grænbókinni er ekki lagt til að gerðar verði breytingar á hlutfallslega stöðugleikanum .
Aðspurður um hvort hlutfallslegi stöðugleikinn , sem byggir á sögulegri veiðireynslu og er að því leyti til óumbreytanlegur , væri ekki í andstöðu við sýn framkvæmdastjórnarinnar á sveigjanlega og ábyrga stefnu sagði Fischler að hér væri um ákveðið vandamál að ræða .
Hlutfallslegi stöðugleikinn væri eitt af grundvallarlögmálum sjávarútvegsstefnunnar sem ríkin hefðu komið sér saman um á sínum tíma og hann yrði vissulega til umræðu við heildarendurskoðunina .
Hann sagði vandamálið fyrst og fremst snúast um óánægju Spánverja og Portúgala .
Það er hins vegar engin betri lausn í sjónmáli sem gæti komið í staðinn fyrir hlutfallslega stöðugleikann og engin þjóð hefur farið fram með kröfu um að kasta honum fyrir róða .
Ég stóð andstutt úti á miðju gólfi þegar mömmu varð litið inn í stofuna : « Þarna ertu !
Hvar er pabbi þinn ? »
« Hann kom snemma heim .
Hann var svo slappur og nú er hann sofandi , » heyrði ég sjálfa mig segja .
Mamma horfði rannsakandi á mig .
« Þú ert rám .
Vonandi verður þú ekki líka veik . »
Ég ræskti mig .
« Nei , ég bara dottaði yfir enskuverkefni og vaknaði eitthvað illa . »
Var það ekki það sem hafði gerst ?
Það hlaut að vera .
Stóllinn leit að minnsta kosti nógu eðlilega út þar sem hann stóð grafkyrr á gólfinu með opinn faðminn .
« Já , það gerist stundum ef maður sofnar á daginn , » sagði mamma og fór að athuga með pabba .
Ég hlammaði mér dauðuppgefin í sófann og reyndi að ná úr mér hrollinum .
Ég teygði mig í teppi og vafði því utan um mig .
Mamma kom aftur .
« Hann er með þónokkurn hita , hann pabbi þinn , og vill bara sofa .
Þetta er örugglega ekki neitt .
Vonandi fæst einhver til að kenna fyrir hann .
Jæja , ég ætla að fara að elda .
Ég keypti fisk . »
Venjulega dundaði ég mér inni í herbergi á meðan mamma eldaði en að þessu sinni stökk ég á eftir henni .
Ég skar niður tómata til að hafa með fisknum og tók fram sojasósu .
Á meðan sagði mamma mér frá konu sem var nýbyrjuð að vinna með henni og var svo morgunstygg að það varð að hafa hana úti í horni til hádegis .
« Það eru tveir lausir stólar hafðir á milli hennar og næsta hárgreiðslumanns .
Sjálfri finnst henni þetta afbragðs fyrirkomulag og sem betur fer verða kúnnarnir ekki fyrir skapsmunum hennar , bara kaffikönnur sem skellt er harkalega í vaskinn .
Ef hún missir eitthvað í gólfið blótar hún þannig að við verðum að hækka í tónlistinni svo kúnnarnir heyri ekki í henni .
Strax klukkan ellefu rýkur skapið úr henni og hún verður hvers manns hugljúfi .
Hvernig gengur annars í nýja skólanum ? »
« Bara vel .
Ég er strax búin að kynnast nokkrum stelpum í bekknum og þær eru bara fínar . »
« Gott , ég vissi að það myndi ganga vel hjá þér .
Þú kemur alltaf niður standandi , Eyja .
Þú ert bara þannig . »
Ég tók fram diska , glös og hnífapör og lagði á borð eins og ég var vön .
« Vertu ekkert að setja disk fyrir pabba þinn , » sagði mamma .
Í röddinni var eitthvað sem ég hafði ekki heyrt þar áður .
Það var ekki fyrr en ég skreið undir sæng síðar um kvöldið að ég áttaði mig á því hvað það var .
Þetta var ótti .
VI Anna og Hrönn voru ekki í dansi .
Þær voru í fimleikum .
« Vilt þú ekki bara skella þér með okkur á eina æfingu og athuga hvernig þér finnst ? »
spurðu þær og dúskarnir á nýju hvítu húfunum þeirra dingluðu til og frá .
Mikið sem fólk ofmat hæfileika mína í þessum skóla .
Í gamla skólanum vissu allir að ég spilaði á flautu og fannst það alveg nóg .
Ég útskýrði fyrir stelpunum að ég þyrfti að æfa mig daglega á flautuna á milli þess sem ég færi í tíma .
« Á hverjum degi ?
Og finnst þér það ekki leiðinlegt ? »
spurði Anna .
« Nei , alls ekki .
Það er svo skemmtilegt að spila .
Að hugsa sér að einhverjum skuli hafa tekist að semja svona fallega tónlist og mér hafi tekist að æfa mig svo mikið og vel að ég geti leikið hana .
Ég meina , ég er farin að leika lög eftir Bach , Atla Heimi og Telemann . »
« Telemann , » sagði Hrönn hugsi .
« Minnir mig á , ég þarf að fara með mömmu í bæinn eftir skóla .
Hún ætlar að gefa mér nýjan síma í afmælisgjöf .
Minn er alveg glataður .
Ekkert hægt að setja inn sína eigin hringingu . »
Allt í einu langaði mig til að sjá mæður Hrannar og Önnu .
Voru þær líka alveg eins klæddar ?
Það hafði fryst um nóttina og pollinn á skólalóðinni hafði lagt .
Það kom samt ekki í veg fyrir að strákarnir hjóluðu yfir hann .
Nú var tilgangurinn að reyna að komast yfir svellið án þess að detta en samt fengu þeir sem duttu mestu aðdáunina .
Þegar hringt var inn úr frímínútunum sá ég hvar Ása og Heiðveig voru að róta með tánni í kulnuðu grasinu .
Ég fór til þeirra og spurði hvort þær væru að leita að einhverju .
« Já , lyklunum mínum .
Þeir duttu úr vasanum , » svaraði Ása .
Röddin var svo hvell að það var eins og hún væri alltaf hress .
Kannski var hún það líka bara - jafnvel þótt hún hefði týnt lyklunum sínum .
Þótt hinir krakkarnir væru farnir inn héldum við áfram að leita þar til ég steig allt í einu á lyklakippuna .
« Ég verð að reyna að passa betur upp á dótið mitt .
Mér finnst ég alltaf vera að týna einhverju , » sagði Ása þegar ég rétti henni kippuna .
Við lögðum af stað inn en vorum greinilega ekki þær einu sem vorum seinar því úti á skólalóðinni stóð strákur á bláum stakk og hallaði sér makindalega upp að markstöng .
Toppurinn féll yfir hægra augað .
Mér fannst ég hafa séð hann áður úti að dóla sér þegar við hin þurftum að fara inn .
Kannski var ekki tekið hart á skrópi í þessum skóla .
Það voru ekki bara Hrönn og mamma hennar sem höfðu eitthvað á prjónunum eftir skóla því við mamma þurftum að fara út í Kjötborg , litlu búðina á horni Ásvallagötu og Blómvallagötu , eftir grænmeti til að hafa með kvöldmatnum .
Nú var hún orðin hverfisbúðin okkar og bræðurnir sem áttu hana farnir að heilsa mér með nafni .
Eftir að hafa legið fyrir í tæpa viku var pabbi orðinn svolítið hressari svo við ákváðum að bjóða bróður hans , Sævari frænda , og konunni hans , henni Stínu , í matarboð .
Það var kominn tími til að þau sæju nýju íbúðina okkar .
Maríu , bestu vinkonu mömmu , var líka boðið , enda gerir hún besta tíramísú í heimi .
« Við eldum kálfakjöt og bjóðum upp á kartöflur og klettasalat með góðri olíu .
Kannski maður reiði líka fram rauðvín .
Það er ekkert of gott fyrir Sævar og Stínu , » sagði pabbi .
Hann var kominn með smálit í kinnarnar en treysti sér samt ekki til að fara með okkur mömmu að kaupa inn .
Það var því eflaust enn svolítið í að bræðurnir í búðinni færu að heilsa honum með nafni .
Afi dó þegar pabbi var bara 15 ára og tveimur árum síðar fékk amma slag .
Hún varð að búa á stofnun þar til hún lést fyrir fáeinum árum .
Sautján ára gamall fluttist pabbi því til Sævars og Stínu og fékk að búa hjá þeim .
Pabbi lærði sagnfræði og skrifaði lokaritgerð um spænsku veikina .
Þegar ritgerðinni var lokið hélt hann upp á það með því að bregða sér á Kaffibarinn og þar var mamma með Maríu að fagna því að vera orðin löggildur hárgreiðslumeistari .
« Það var algjör grís að ég skyldi hitta þig , elsku Guðrún mín , » sagði pabbi alltaf þegar hann rifjaði þetta upp .
« Algjör grís . »
Og ég rýtti eins og sá grís sem ég var einmitt þegar ég fæddist einu og hálfu ári eftir kvöldið góða á Kaffibarnum .
Ég var bleik á litinn með uppbrett klesst nef sem síðar átti eftir að verða þráðbeint .
Hárið hefur hins vegar alltaf verið liðað .
Hörður frændi minn , sonur Stínu og Sævars , kom líka í matarboðið .
Sævar telst hávaxinn maður en pabbi er samt hærri .
Hann var mjög stoltur af því þar til ljóst var að Hörður yrði enn stærri .
Það munar fáeinum sentimetrum á honum og pabba .
Það var pabbi sem passaði alltaf Hörð þegar hann var lítill .
Ég held að pabbi hafi minnst á það í hvert einasta skipti sem við hittum hann .
« Ég gekk með þennan strák um gólf heilu næturnar því honum var svo illt í maganum , greyinu .
Það var ekki fyrr en ég fór að lesa fyrir hann upp úr ljóðum Davíðs Stefánssonar að hann fór að róast .
Það þarf ekki alltaf að gefa lyf .
Stundum nægir að ryðja upp úr sér ljóðum , » sagði pabbi og blikkaði lækninn Stínu sem hló bara að honum .
Hörður er á lokaári í Fjölbrautaskólanum í Garðabæ .
Hann tók þátt í Gettu betur í fyrra og gekk svo vel að liðið hans komst í sjónvarpið .
Pabbi táraðist af stolti þegar Hörður gat svarað því án minnstu umhugsunar hver hefði ort ljóðið Vökumenn .
Honum dugði að heyra fyrstu þrjú orðin , þá var svarið komið .
Davíð Stefánsson !
Mamma sagði Stínu og Sævari frá veikindum pabba þótt sjálfur vildi hann gera sem minnst úr þessu .
« Þú ert greinilega svolítið þreytulegur samt .
Þú hefur bara samband við mig ef þér skyldi slá niður , » sagði Stína .
Pabbi lofaði því og var greinilega dauðfeginn að vera ekki rekinn inn að mæla sig .
« Jæja , hvernig líst ykkur svo á íbúðina ? »
spurði hann til að skipta um umræðuefni .
« Þetta er bara æðislegt og ekkert minna , » svaraði Stína strax og Sævar bætti við : « Hér er nóg pláss fyrir allar bækurnar ykkar og mikið sem borðstofuborðið er flott . »
Mamma strauk borðplötuna ánægð á svip .
« Heyrðu , » sagði Hörður .
« Ætlarðu ekki að spila fyrir okkur á eftir ? »
Gleraugun runnu fram á nefið og hann ýtti þeim aftur upp .
Ég leit spyrjandi á mömmu .
« Jú , jú , endilega , spilaðu fyrir okkur eitt lag , » sagði hún brosandi .
Í fyrra þegar pabbi skrapp til London með samkennurum sínum hélt mamma matarboð fyrir vinkonur sínar .
María mætti auðvitað og stakk upp á því að ég spilaði fyrir þær .
Það hefði getað verið í lagi hefði ég ekki átt svona erfitt með að hætta .
Það var ekki fyrr en vinkonurnar voru allar nema ein farnar að hjálpa mömmu inni í eldhúsi að ég áttaði mig á því að efnisskráin hafði verið óþarflega löng .
« Frábært , elskan , og núna ættirðu ekki að hika við að fara bara inn að sofa , » sagði þessi eina sem hafði lagt það á sig að hlusta á allan konsertinn .
Þegar ég sagði Sveini Óla frá þessu sagði hann að maður ætti aldrei að spila það lengi að fólk fengi nóg .
« Maður á að sjá til þess að áheyrendur þyrsti í meira , » sagði hann .
Stína rak augun í antíkstólinn hans pabba .
« Sjáðu , hvað hann er æðislegur , Sævar ! »
« Já , þetta er svona ekta sjónvarpsstóll .
Hér læturðu fara vel um þig yfir James Bond , » sagði Sævar .
Svo tók hann eftir arnarklónum undir stólnum .
« Er þetta íslensk smíði ? »
« Já , Íslendingar voru einu sinni svo færir í húsgagnasmíði en svo lognaðist hún af .
Þessi stóll er náttúrlega ekkert annað en frábær , » sagði pabbi og áður en vörnum var við komið hafði hann hlammað sér í hann .
Ónotin hrísluðust strax um mig .
« Ég á eftir að sýna ykkur steininn sem fyrri eigendur völdu á eldhúsbekkinn .
Hann er flottur , » heyrði ég mömmu segja og þau Hörður , Sævar og Stína eltu hana svo þau gætu bankað á granítið .
Ég ætlaði að fara að biðja pabba um að koma með inn í eldhús en þá hringdi dyrabjallan og mamma kallaði : « Eyja mín , farðu til dyra !
Þetta er örugglega María . »
Ég þaut fram og mikið rétt , María snaraðist rauðnefjuð inn úr dyrunum , kyssti mig á báðar kinnar og lét form með tíramísú-i í fangið á mér .
« Erfitt að fá stæði en það hafðist nú samt , » sagði hún , tók af sér alpahúfuna og hengdi upp kápuna sína .
Hún gerði stuttan stans fyrir framan spegilinn á ganginum og lagaði hárið .
Svo tók hún aftur af mér formið og fór inn í eldhús .
Ég dreif mig inn í stofu en kom að stólnum auðum .
Inni í eldhúsi var María að kynna sig fyrir Herði .
« Hvað varð um pabba ? »
spurði ég .
« Pabba þinn ?
Er hann ekki frammi ? »
sagði Sævar .
« Nei , hann settist í stólinn inni í stofu og nú er hann horfinn . »
« Ekki láta ímyndunarveikina ná tökum á þér , Eyja mín , » sagði mamma og potaði með sleif í kálfakjötið sem mallaði á pönnu .
Í sömu svifum heyrðist baðherbergisdyrunum lokað og ég spratt fram .
Mér létti þegar ég kom auga á pabba en hann var ekki eins og hann átti að sér að vera .
Hann studdi sig við vegginn með annarri hendi og þurrkaði af enninu á sér með hinni .
« Er ekki allt í lagi ? »
spurði ég .
« Jú , jú , » Pabbi horfði á mig eins og hann vissi ekki hver ég væri .
« Líður þér svona rosalega illa ? »
Pabbi reyndi að brosa .
« Nei , mér líður vel .
Stálsleginn alveg . »
Hann ætlaði ekki að láta sig en ég vissi vel hvernig honum leið .
Svörtu flygsurnar svifu greinilega enn fyrir augunum á honum .
Hörður fékk mig til að hugsa um eitthvað annað .
« Eyja , sýndu mér herbergið þitt , » sagði hann og ég beindi honum í rétta átt .
Hann leit yfir bókahillurnar og diskasafnið .
« Og þarna ertu með uppáhaldið þitt , hana Hyo-Jung Lee .
Ég var einmitt að hlusta á nýjar upptökur með henni um daginn . »
« Í alvöru ? »
« Já , það var verið að spila hana í útvarpinu .
Þú getur örugglega fundið þáttinn á Netinu .
Nei , sko , » hann leit út um gluggann , « þarna sér maður yfir kirkjugarðinn . »
Jú , mikið rétt , þarna breiddi kirkjugarðurinn úr sér .
Og ef eitthvað var virtist hann fara stækkandi .
Um leið og Hörður opnaði gluggann barst hvinur frá garðinum .
« Heyrðirðu þetta hljóð ? »
spurði ég .
« Hvaða hljóð ? »
Hörður horfði stóreygur á mig .
« Eins og í risastórum væng á flugi ... »
Hörður lagði við hlustir .
« Nei , ég heyrði ekki neitt . »
Kannski var þetta bara einhver vitleysa í mér .
« Mér finnst þetta svo óhugnanlegur garður . »
« Hvað er svona óhugnanlegt við hann ? »
« Æ , þarna eru grafin lík og svo vaxa tré og ræturnar hljóta að stingast niður í kisturnar og í gegnum beinagrindurnar . »
Hörður skellti upp úr .
« Hvað ertu að velta þessu fyrir þér ?
Veistu hvar Fógetatorgið er ? »
Ég hristi höfuðið .
« Það er ofan í bæ á milli Ingólfstorgs og kastala Hjálpræðishersins .
Þar er stytta af Skúla Magnússyni .
Hefurðu ekki lært um hann í skólanum ?
Hann var kallaður faðir Reykjavíkur . »
Jú , eitthvað rámaði mig í það .
Hörður hélt áfram : « Undir Fógetatorginu var einu sinni kirkjugarður og þar voru þrjár fyrstu kynslóðir Reykvíkinga grafnar .
Ef þú ferð þangað einhvern tímann geturðu séð fáeina legsteina úti í einu trjábeðinu .
Þarna stóð líka kirkja sem hét Víkurkirkja . »
« Ertu að segja að það hafi verið hellulagt yfir kirkjugarðinn ? »
Hörður kinkaði kolli .
« Ég hélt að það mætti ekki raska ró hinna látnu . »
Hörður yppti öxlum .
« Þarna var það nú samt gert . »
« Hvernig veistu þetta ? »
« Ég hnaut um þetta þegar ég var að undirbúa mig fyrir spurningakeppnina í fyrra .
Þú þarft ekkert að óttast , » sagði Hörður og bætti síðan stríðnislega við : « Nema náttúrlega á nýársnótt þegar kirkjugarðarnir opnast og hinir dauðu ganga um á meðal okkar . »
« Í alvöru ? »
« Róleg !
Þetta er bara hjátrú .
Komum fram til hinna . »
Ég fylgdist vel með pabba yfir borðhaldinu .
Smám saman virtist hann ná sér aftur á strik .
Það fannst mér að minnsta kosti en bróðir hans var ekki á sama máli .
« Þú virðist ekki sérlega svangur í kvöld , » sagði hann þegar hann fékk sér sjálfur í annað sinn á diskinn en pabbi afþakkaði .
« Jú , jú , hvað er þetta ?
Þó svo ég hámi ekki alltaf í mig eins og ...
eins og ...
» Hann þerraði svitadropa af enninu .
« Úlfur ? »
spurði ég .
« Takk fyrir þetta , Eyja , » sagði pabbi .
« Úlfur skal það vera . »
Á meðan gestirnir snæddu tíramísú spilaði ég Fantasíu eftir Telemann .
Ég sá að María ók sér í sætinu þegar ég birtist með flautuna og því tók ég fram strax í upphafi að ég ætlaði aðeins að leika eitt verk .
Spiliríið tókst vel nema kannski rétt undir lokin .
Ég missti aðeins einbeitinguna þegar ég sá að pabbi var farinn að toga í hálsmálið á peysunni sinni .
Honum var heitt .
« Má ég ekki aðeins opna glugga ? »
spurði hann þegar laginu lauk og mamma var ekki sein að standa upp til að taka af honum ómakið .
Kaldur gustur lék um stofuna svo líf kviknaði í servíettunum .
Ein á eftir annarri fengu þær vængi og nokkrar náðu svo langt að fljúga út á gólf .
Hlæjandi reyndu gestirnir að hrifsa servíetturnar sínar og mamma flýtti sér að halla glugganum aftur .
Mér varð litið inn í stofu og tók eftir því að stóllinn sneri að mér .
Ég gat svoleiðis svarið að hann hafði snúið að sjónvarpinu síðast þegar ég leit á hann .
VII Síminn hennar Hrannar var mjög flottur .
Svo flottur reyndar að Heiðveig , Sóley Björk og Ása komu yfir til okkar Hrannar og Önnu til að skoða gripinn , skjannahvítan samlokusíma með MP3-spilara .
« Hann er æðislegur .
Hvernig hringingu ætlarðu að fá þér ? »
spurði Sóley Björk .
« Einhverja algjörlega einstaka sem enginn annar í heiminum er með . »
« Það er aldeilis .
Ætlarðu þá ekki að sækja hana bara á Netið ?
Ég er með fuglasöng í mínum , » sagði Sóley Björk .
Þetta var skemmtileg hringing .
Ég hafði heyrt hana nokkrum sinnum og það var alltaf eins og verið væri að hringja frá frumskógum Amazon .
« Ég er bara með eitthvert hljóð sem var í símanum þegar ég fékk hann .
Ég þarf eiginlega að fara að skipta .
Mig langar í eitthvað skemmtilegra , » sagði Anna .
« En , Hrönn , þú getur ekkert verið viss um að enginn annar hafi sama lag og þú velur þér . »
« Jú , ef ég sem handa henni stef á flautuna mína , » sagði ég .
Stelpurnar litu allar á mig .
Snjór hafði sest á herðarnar á þeim og húfurnar .
Þær litu út eins og flórsykursskreyttar piparkökukerlingar .
« Gerðu það , » sagði Hrönn svo glöð að snjórinn hrundi af hvítu húfunni hennar .
« Það væri æðislegt .
Já , ég var næstum búin að gleyma .
Ég held upp á afmælið mitt á laugardaginn klukkan fjögur .
Ykkur er öllum boðið . »
Ása , Heiðveig og Sóley Björk litu hvumsa hver á aðra .
Þessu áttu þær greinilega ekki von á .
« En gaman , við mætum , er það ekki annars ? »
spurði Sóley Björk og hinar tvær samsinntu svo kröftuglega að snjórinn hrundi líka af húfunum þeirra .
« En þú , Eyja , kemst þú ekki ? »
Hrönn leit spyrjandi á mig .
« Jú , auðvitað . »
Ég hlakkaði til að segja mömmu og pabba að mér hefði verið boðið í afmæli .
Mamma hafði verið að spyrja mig hvort ég vildi ekki bjóða vinkonum mínum í skólanum heim en svo vel fannst mér ég ekki þekkja þær .
Það skildi mamma ekki .
Henni þótti sjálfsagt að bjóða hverjum sem var heim , ekki bara vinkonum sínum og ættingjum , heldur líka kúnnunum af hárgreiðslustofunni .
Einu sinni þegar mamma tók sér frí úr vinnu vegna þess að hún var með hálsbólgu kom ég að póstinum sitjandi við eldhúsborðið okkar yfir rjúkandi kaffibolla og smákökum .
Ég varð að útskýra fyrir mömmu að ef ég ryki til og byði stelpunum heim til mín án nokkurs tilefnis myndi ég virðast of örvæntingarfull .
En nú hafði mér verið boðið heim til Hrannar .
Það var allt að smella hjá mér .
Á leiðinni heim úr skólanum velti ég því fyrir mér hvað væri viðeigandi að gefa Hrönn í afmælisgjöf .
Ég gat farið í Skífuna og valið handa henni geisladisk en ég vissi ekkert hvað hún átti og ekki heldur hvað henni fannst skemmtilegt .
Samt datt mér ekkert betra í hug .
Geisladiskur skyldi það vera .
Það hafa jú allir gaman af tónlist .
Sveinn Óli segir að það sé vegna þess að líkaminn sé eitt hljóðfæri og strax í móðurkviði venjist barnið taktföstum hjartslætti móðurinnar .
Á leiðinni heim hringdi ég í mömmu , fyrsta hljóðfærið mitt samkvæmt Sveini Óla , til að segja henni að mér hefði verið boðið í afmæli .
« En gaman ! »
sagði hún kát .
Ég spurði hana hvenær hún gæti komið með mér í bæinn að velja geisladisk handa Hrönn .
« Koma með þér ? »
spurði mamma .
« Ég er auðvitað til í að koma með þér , alltaf gaman að fara í búðir , en síðan geturðu líka bara farið ein .
Nú búum við svo nálægt miðbænum að ég þarf ekkert að keyra þig út um allt . »
« Auðvitað !
Ætli ég fari ekki strax á eftir .
Við sjáumst þá bara í kvöld . »
Ég ætlaði að fara að kveðja en mamma greip fram í fyrir mér .
« Ekki vera með nein læti heima .
Pabbi þinn sefur . »
Mér krossbrá .
Honum hafði nú ekki liðið það illa þegar ég bauð honum góða nótt kvöldið áður .
« En hann var svo hress í matarboðinu , » sagði ég .
« Já , kannski sló honum niður vegna þess hvað hann sofnaði seint .
Við fórum að horfa á einhvern þátt eftir að gestirnir voru farnir .
Ég sofnaði á undan pabba þínum .
Hann skreið ekki upp í fyrr en undir morgun og var þá með bullandi hita . »
Ég vissi strax hvað hafði gerst .
Hann hlaut að hafa sofnað í stólnum .
Höndin á pabba hékk út úr rúminu og hann rumskaði ekki þegar ég lagði hana ofan á sængina .
Hárið var úfið og rautt koddafar lá niður eftir kinninni eins og ör eftir hnífabardaga .
Ég þurfti að komast út undir bert loft .
Ég gat ekki hugsað mér að vera undir sama þaki og stóllinn .
Snjórinn uppi á kirkjugarðsveggnum hafði bráðnað að hluta svo dökkir taumar láku niður hann .
Ég gætti mín á því að horfa sem minnst í áttina að garðinum og hélt mig hinum megin við götuna þegar ég skundaði niður í miðbæ .
Hjartslátturinn róaðist ekki fyrr en ég var komin að Ráðhúsinu þar sem ég varð að sneiða framhjá litlu snjóblásturstæki .
Nokkru síðar rakst ég á tvo karla frá borginni sem brutu klakahelluna af gangstéttunum með skóflum .
Ég stikaði upp Bankastrætið og stoppaði við ljósmyndavörubúð til að virða fyrir mér myndir af ókunnugum krökkum að baða sig í hlýjum sjó .
Öldurnar skvettust upp um þá .
Ég skalf .
Ég hafði gleymt að setja á mig trefilinn .
Allt í einu sá ég strák í bláum stakk speglast í rúðunni .
Þessi var í skólanum mínum .
Ég sneri mér við .
Hann stóð við myndastyttuna hinum megin við götuna og horfði beint á mig .
Ég leit í kringum mig til að athuga hvort hann gæti verið að fylgjast með einhverju öðru en nei , hann hlaut að vera að horfa á mig .
Ég snerist á hæli og tók strikið upp Laugaveginn .
Strákurinn óð þá líka af stað en hélt sig alltaf hinum megin við götuna .
Skolleitur hártoppurinn flaksaðist upp og niður þegar hann gekk en aldrei leit hann í áttina til mín .
Smám saman hætti ég að hugsa um hann , enda nóg að sjá í búðargluggunum á leiðinni .
Í glugganum á hannyrðabúðinni voru jóladúkar til sölu þótt enn væri drjúgur tími til jóla .
Ég hafði meiri áhuga á mjúku flíspeysunum í búðinni á móti .
Þeim þurfti ég að segja mömmu frá .
Sú sem ég átti var orðin of þröng undir höndunum .
Ég skaust líka inn í Mál og menningu til að skoða minnisbækur og tússpenna .
Ég valdi mér einn bleikan og bætti við flottum gjafaumbúðum , sérhönnuðum utan um geisladiska .
Úrvalið í Skífunni var svo mikið að ég vissi eiginlega ekki hvar ég átti að byrja .
Kannski hafði þessi geisladiskahugmynd ekkert verið svo góð eftir allt saman .
« Get ég aðstoðað þig ? »
Afgreiðslukonan var komin upp að mér .
Hún var í svörtum síðkjól með víðum ermum og húðin var svo föl að hún leit út fyrir að vera framliðin .
« Ég er að leita að góðum diski til að gefa 14 ára stelpu í afmælisgjöf . »
Ég hljómaði eins og gamalmenni .
« Góðum diski , segirðu .
Hvernig músík fílar hún ? »
Svartmáluð augun horfðu stór og spyrjandi á mig .
« Ég veit það ekki .
Við þekkjumst ekki mikið . »
Það var bara eins gott að viðurkenna það strax .
« En þið eruð að kynnast , ekki satt , fyrst þú ætlar að gefa henni afmælisgjöf ? »
Ég kinkaði kolli .
« Viltu þá ekki bara kaupa disk sem segir henni eitthvað um þig ?
Hvaða tónlist hlustar þú á ? »
« Ég hlusta nú eiginlega bara á þverflaututónlist .
HyoJung Lee er uppáhaldið mitt . »
« Gefðu vinkonu þinni þá disk með henni .
Hún á örugglega eftir að hlusta á hann fyrr eða síðar og fær um leið að kynnast þér eilítið betur . »
« Heldurðu að hún verði ánægð með það ? »
« Klárlega , » sagði stelpan og kinkaði kolli .
« Vondar gjafir gefa aðra mynd af okkur en þá sem við höfum sjálf .
Ef þú gefur vinkonu þinni disk með vandaðri klassískri tónlist fær hún á tilfinninguna að hún sjálf sé ... tja ... vönduð manneskja ... eða eitthvað . »
Mér fannst ég skilja hvað stelpan var að fara en spurði til öryggis hvort Hrönn gæti ekki skipt disknum ef hún vildi .
Úti var farið að rökkva svo ég hraðaði mér heim .
Pabba skaut aftur upp í hugann .
Ég varð að athuga hvernig honum liði .
Enn voru tveir tímar þar til mamma kæmi heim úr vinnunni .
Líklega voru það einmitt áhyggjurnar af pabba sem gáfu fótum mínum fjaðrir .
Ég var að minnsta kosti örsnögg upp á Kirkjugarðsstíg sem liggur meðfram kirkjugarðinum .
Þegar ég beygði inn Ljósvallagötuna var farið að rökkva þótt enn væri miður dagur og sólin var fölgulur ljóshnöttur yfir Háskólabíói .
Þegar ég nálgaðist húsið stóð einhver upp við hliðið og beið eftir mér .
« Hörður ! »
kallaði ég fegin en sá sem beið hreyfði sig ekki .
Þegar ég kom nær sá ég að þetta var heldur ekkert líkt Herði .
Þessi hafði skolleitt hár og topp sem féll yfir annað augað .
Hann var í bláum stakk .
Ég snarstansaði .
Þannig stóðum við og virtum hvort annað fyrir okkur dágóða stund .
Eða þar til ég þorði loks að spyrja : « Áttu heima hérna ? »
« Nei , þú átt heima hérna , » sagði strákurinn og brosti svo skein í skarð á milli framtannanna .
Ég hætti mér nær .
Hann var með dökkbrún augu , föla húð en kinnarnar voru rauðleitar af kulda .
Hendurnar geymdi hann í buxnavösunum .
« Hvernig veistu hvar ég bý ?
Varstu að bíða eftir mér eða hvað ? »
« Nei , alls ekki . »
Strákurinn talaði hægt , röddin var hlýleg og eiginlega nokkuð dimm miðað við stráka á sama aldri .
« Ég sá þig uppi á Laugavegi áðan . »
« Er það ? »
« Já , og ég held að við séum líka í sama skóla .
Þú varst að minnsta kosti ... »
Ég þagnaði .
Þetta hljómaði eins og ég hefði verið að fylgjast með honum .
Eins og ég væri eitthvað upptekin af honum .
« Hvað ætlaðirðu að segja ? »
« Ekkert .
Heyrðu , ég þarf að fara . »
Ég þekkti þennan strák ekki neitt .
Asnalegt að vera að blaðra þetta við hann .
« Allt í lagi .
Við sjáumst seinna . »
Strákurinn skaust yfir Ljósvallagötuna og hvarf fyrir hornið .
Mér sýndist hann fara upp Garðastrætið en var ekki viss .
Ég setti pokana með geisladisknum og því sem ég keypti í bókabúðinni inn í herbergið mitt .
Ég laumaðist til að líta út um gluggann í leiðinni til að athuga hvort strákurinn hefði nokkuð snúið við en hann var horfinn .
Kirkjugarðurinn var á kafi í snjó .
Heilu dyngjurnar huldu legsteinana .
Mér fannst ég heyra pabba bylta sér og dreif mig inn til hans .
Það var funheitt í herberginu og lyktin þung .
« Ertu vakandi , pabbi ? »
hvíslaði ég .
Hann opnaði rifu á annað augað .
Augnaráðið flökti um herbergið án þess að festast við neitt .
Svo luktist augað aftur .
« Er þér mjög illt ? »
« Ég finn eiginlega ekki fyrir neinu nema þyngslum .
Ég held ég þurfi að fá hjálp . »
Hann rétti mér höndina .
Hún var ísköld .
« Hvað meinarðu ? »
Pabbi kyngdi .
« Ég vil láta líta á mig .
Hringdu í Stínu . »
Þetta var það sem ég hafði verið að bíða eftir .
VIII Fyrsti kaflinn úr sónötu Bachs í e-moll er svo sorglegur .
Mér fannst ég standa í svörtum fjörusandi , kaldar öldurnar gengu yfir skóna mína og gusturinn kleip í kinnarnar á mér .
Sveinn Óli gaf mér merki um að hætta .
« Hvað gerði ég ? »
Vindinn lægði og ég óð þurrum fótum aftur inn í tónlistarskólann .
Sveinn Óli brá flautunni sinni inn í rautt skeggið .
« Sjáðu , svona . »
Hann lék nokkrar hendingar .
« Svona á að fara að þessu . »
Sveinn Óli hnyklaði brýnnar .
« Hafa æfingarnar setið eitthvað á hakanum hjá þér ? »
« Já , aðeins ...
»
« Það er nú ólíkt þér . »
Sveinn Óli horfði áhyggjufullur á mig .
« Er eitthvað að ? »
« Pabbi er veikur .
Kannski fer hann á spítala . »
Ég fann sviðann streyma fram í nefið .
« En leiðinlegt að heyra . »
Sveinn Óli lagði hönd á öxl mér .
« Og hvað er að honum ? »
« Það veit enginn .
Það kom læknir að líta á hann en hann gat ekkert sagt .
Það eina sem við fengum á hreint var að ef honum batnaði ekki ætti að leggja hann inn .
Aðfarirnar í besta falli broslegar .
Skítadjobb .
Lætin þau sömu , lyktin yfirþyrmandi , enn einu sinni reynt að leika listir línudansarans ; hífa hana upp og halda um skrokkinn með annarri hendi og seilast með hinni í pappírinn sem hafði verið falinn , finna hvernig fætur hennar riðuðu , skrokkurinn lyppaðist og finna að jafnvægið væri horfið .
- Andskotinn ...
Í þetta sinn datt hún aftur fyrir sig , með dynk , óvenju harkalega ; allur þungi líkamans skall af fullum krafti á vatnskassann sem brotnaði í mél og vatnið spýttist yfir okkur eins og svolítill geysir á góðum degi .
Við lágum á rennblautu salernisgólfinu innan um bramlað postulín og gegnsósa pappír , feðgin tvö á fáránlegu augnabliki ; annað gretti sig , hitt grét ógurlega .
- Hvað gengur eiginlega á ?
Röddin innan úr stofu var felmtri blandin .
- Hvað er í gangi ?
Og svo kom forviða móðirin til okkar inn á kló og missti andlitið á þröskuldinum .
- Jesús Kristur ...
Ég bað hana að ösla elginn og skrúfa fyrir vatnið á meðan ég reyndi að ýta burtu hættulegustu brotunum og hífa stelpuna upp úr straumnum .
Hún grét stjórnlaust með rennblautar buxurnar á hælunum , þunginn virtist enn meiri en áður og sömuleiðis örvæntingin , hræðslan , angistin .
Ég náði ekki taki á skjálfandi skrokknum , skrikaði fótur og við duttum aftur á hálu gólfinu .
Í þetta sinn tókum við mömmuna með í fallinu og skvetturnar gengu yfir okkur eins og boðaföll á skeri .
Þarna lágum við öll í hnút - í einum tilfinningagraut og bölvuðum hvert með sínu lagi .
- Andskotinn hafi það ...
Ég reyndi að setjast upp .
- Meiddi hún sig ?
spurði mamman , jafn blaut og við .
Og það heyrðist ámátlegt já á innsoginu .
Jú , víst hafði hún meitt sig enn og aftur - dálagleg kúla á hnakkanum , þó ekki skurður í þetta sinn .
Inn á milli djúpra og langra ekkasoganna sem bergmáluðu um baðherbergið , heyrðist veiklulegt tístið í barninu sem spurði kjökrandi ...
- Fæ ég þá engan brjóstsyk ?
Daginn eftir krupu tveir miðaldra pípulagningarmenn inni á salerni með rörtangir , hamp og mak - og settu í brýnnar .
Horfðu á maskaðan vatnskassann og þaðan á telpuna sem var í sínum vanalegu stellingum ; á rassaköstum upp og niður stigana eða veltandi sér um á gólfinu .
Foreldrar hennar á þönum yfir hana og fram hjá henni líkt og ekkert væri sjálfsagðara en að fullvaxið barnið færi um eins og hver önnur gólftuska á gegnheilu parketi .
- Hæ , vina , sögðu þeir varfærnislega .
Hún velti sér til þeirra .
- Og hvað heitir þú ?
Svarið var þess eðlis að þeir sneru sér undan .
Okkur hafði verið sagt að stelpan fengi mesta hreyfingu út úr því að liggja á gólfinu .
Eftir að fæturnir gáfu sig og handleggirnir læstust um olnbogann væri henni fyrir bestu að velta sér þar um eins og mest hún mætti .
Reyndar var hryggskekkjan farin að halda aftur af henni ; þessi magnaði sveigur sem var að myndast á mjóhryggnum og byrjaður keyra allan vöxtinn út í aðra síðuna .
Samt var gólfið betra en nokkur sófi eða stóll .
Þar sat hún hvort eð var svo skökk að bakið þoldi ekki lengi við .
Stigarnir voru framan af ágætis æfingatæki .
Þar gat hún vegið sig upp á höndunum , læst lófunum um hvert þrepið af öðru og smeygt rassinum upp á eina skörina af annarri .
Oftsinnis horfði ég á hana á þessum stirðbusalegu ferðalögum sínum sem voru æði ólíkar aðförunum neðan úr Holtum þar sem hún flaug í einu stökki upp á loft .
Það hafði heldur betur hægt á henni .
Þeytispjaldið og skopparakringlan var horfin sjónum okkar , sömuleiðis Villi spæta en þess í stað var litli snigillinn lagður af stað ; einrænn og einmana - skríðandi um heimilið .
Enn á ný fannst mér aðlögunarhæfnin með ólíkindum ; litli glókollurinn minn hossaðist á rassinum og hafði aldrei orð á því að fæturnir hefðu brugðist sér og hendurnar væru að rýrna - rétt eins og öll þessi afturför væri í senn sjálfsögð og eðlileg .
Og sjaldnast hafði hún orð á því að sársauki fylgdi þessum átökum í skrokknum ; sársaukaskynið vísast skemmt eins og annað , taugarnar tæpar , boðleiðin bjöguð .
Hún tók örlögum sínum af auðmýkt ; pompaði niður hvert þrepið af öðru og endaði í grúfu á gólfinu , velti sér á milli herbergja , spyrnti sér í með hnjánum , smokraði sér áfram á olnbogunum , líkust litlum kópi á þurru landi .
Fyrstu mánuðina eftir að við fluttum í þetta nýja hús í úthverfinu gat hún að vísu staulast upp stigana ef við studdum þétt við bakið á henni , en fljótlega urðu fæturnir of snúnir og linir til þess .
Þeir einfaldlega hvolfdust um ökklann ; ristin snerist niður , ilin upp .
Hættan á því að hún dytti aftur fyrir sig varð því smám saman of mikil - og sömuleiðis þungi líkamans sem gat allt í einu fallið í fangið á okkur eins og sekkur af himnum ofan .
Lengi vel fannst okkur þetta vera áhættunnar virði ; við reyndum allt til að halda henni á fótum - og hvöttum hana áfram í hverju skrefi eins og æstir foreldrar á hliðarlínu í kappleik .
En þessi veika viðleitni okkar varð í senn vonlausari og hættulegri eftir því sem vikurnar liðu - og við vissum það innst inni .
Létum okkur samt hafa það að grípa hana í nokkur skipti í viðbót , en það krafðist líka lagni og líkamlegra krafta , snerpu og þors .
Síðasta tilraunin var gerð þegar hún var rífra sextán ára .
Hún var eftirminnileg .
Allur stiginn fram undan .
Og allur þungi líkamans riðaði á ristinni .
Dauðahald í handriðið .
Hún togaði sig upp með báðum höndum , studdi sig með ristunum og jörkunum við þrepin og færði svo hendurnar upp handriðið og dró sig þannig upp af öllum lífs og sálar kröftum .
Löngunin til gangs var lífseig .
Og þrákelkni okkar foreldranna öllu sterkari en kraftar hennar leyfðu .
Þrótturinn í handleggjunum var líka brostinn ; það var ekki lengur hægt að teygja á sinunum og vöðvunum við olnbogann - og fingurnir fengu ekki lengur boð um hald og festu .
Jafnvægispunkturinn var farinn , hryggurinn kominn í sveig um aðra mjöðmina og þunginn þaðan niður í fót var of mikill til að hægt væri að lyfta honum upp .
Síðustu skrefin voru sár og pínleg ; við fundum það eiginlega meira á okkar skinni en hennar - uppgjöfin var augljós en samt ...
örfá skref í viðbót , sjö , átta ...
í mesta lagi tíu .
Við píndum hana áfram , tosuðum hana upp úr hverju falli , reyndum að snúa fótunum í rétta stöðu á meðan annað okkar hélt við bakið , ýttum henni af stað , skref fyrir skref , þrep fyrir þrep , ofar , ofar .
Þetta var tapaður bardagi en undanhaldið hafði ekki verið æft .
Við vorum orðin vígamóð af því að berjast gegn hrörnuninni , næsta vopnlaus í baráttunni við þennan ósýnilega keppinaut sem auðvitað hefði sigur - þennan dag sem aðra .
Einu gilti hvað aðfarirnar voru kostulegar ; ég fyrir framan stelpuna , tosandi hana upp , konan fyrir aftan hana með báðar hendur við bakið , elsta systirin kölluð til aðstoðar svo mjöðmin gæfi ekki undan .
Þetta var síðasta tilraunin til að komast á eigin fótum upp í rúmið uppi á lofti - og þvílíkar andstæður á einu æviskeiði ; sú hefði nú hangið neðan í svona stiga í eina tíð eins og öskurapi og sveiflað sér þaðan upp eftir handriðinu og ögrað foreldrum sínum með salíbunu niður á gólf .
Þessi síðustu skref , ef skref skyldi kalla , voru í æpandi andstöðu við fyrri tíma .
Og við grétum eiginlega öll yfir augljósum ósigrinum .
Svo gerðist það allt í einu .
Konan missti takið , faðirinn sömuleiðis - og systirin endasentist með systur sinni niður stigann með móðurina eins og sleða undir sér .
Ég horfði á eftir öllum stelpunum mínum , lamaður í framan .
Þetta gekk ekki lengur .
Þvílík vitleysa .
Öskrin hljóðnuðu ekki fyrr en þær lágu allar í hnipri niðri á stigapallinum ; stelpurnar ofan á móður sinni , sú yngri emjandi , sú eldri æpandi , mamman veinandi .
Þetta var fullreynt .
- Meidduð þið ykkur ?
spurði ég - eins og það væri ekki augljóst .
- Ég get þetta ekki lengur , sagði mamman á milli þess sem hún reyndi að ná andanum .
- Nei , við reynum þetta ekki oftar , sagði ég , stumrandi yfir þeim öllum í einni flækju á pallinum .
- Kom blóð ?
emjaði eldri stelpan á milli angistarfullra ekkasoganna .
- Nei , ekki í þetta sinn , sagði ég og beygði mig niður að mæðgunum sem gátu sig varla hreyft á gólfinu .
Ég hélt utan um þær um stund , tómur til augnanna , studdi konuna í næsta stól , bað yngri stelpuna að staulast niður til hennar og tók að því búnu eldri stelpuna í fangið og bar hana upp , lagði hana í rúmið , afklæddi og reyndi svo að stilla til friðar í hugum okkar beggja með bænum og lestri um Gullbrá og birnina þrjá .
Hún gekk ekki aftur .
Hún var aðeins sextán ár á fótum .
Fram undan óvissa um hvað hún gæti setið lengi óstudd í stólnum sínum .
Meinið sem hafði beygt hana fram að þessu var byrjað að brjóta hana niður .
Við minntumst orða læknisins frá því fyrir fáeinum misserum : Kannski á hún mörg ár eftir , það getur alveg eins verið - en þau verða líklega erfið .
Við vorum að bugast .
Allan liðlangan daginn vorum við minnt á aukið máttleysi og hrörnun - uppgjöf líkama og sálar .
Telpan okkar var eins og slytti í gólfinu , hjálparvana , ósjálfbjarga , líkust ungabarni í alltof stórum líkama .
Og enda þótt hún hefði aldrei orð á því sjálf hvernig líkaminn var farinn að leika hana fundum við að innst inni var hugur hennar að skreppa saman ; glaðlyndi ærslabelgurinn frá því á árum var að læsast inni í sjúkdómi sínum og þangað voru allar leiðir lokaðar fyrir okkur hin sem stóðum álengdar og horfðum upp á þessa þróun .
Það torræða samband sem hafði löngum verið á milli okkar var tekið að trosna .
Það var eins og hugur hennar væri byrjaður að linast á sama hraða og líkaminn .
Samskiptin minntu æ meira á þessa biluðu kassettu sem systir hennar hafði talað um fyrir nokkrum árum ; allt sem hún sagði í dag var endurtekning á því sem hún sagði í gær .
Spurningar okkar og svör hennar náðu ekki saman - og svörin við því sem við vissum að hún vissi , eða hafði að minnsta kosti vitað , urðu smám saman að einni og sömu setningunni sem hún endurtók í sífellu , dauft , óskýrt og eintóna .
- Ég veit ekki ...
- Hvað ertu gömul ?
- Ég veit ekki ...
- Hvar áttu heima ?
- Ég veit ekki ...
- Hvaða dagur er í dag ?
- Ég veit ekki ...
Og það var líka til lítils að spyrja um það sem átti að heita sérgáfa hennar á fyrstu árunum .
- Hvenær á ég afmæli ?
- Ég veit ekki .
- Hvenær átt þú afmæli ?
- Ég veit ekki .
Og stundum var svo komið að hún mundi ekki nafnið sitt .
Hvernig ætlaði þetta eiginlega að enda ?
Við vissum það ekki .
Hvað átti eiginlega að leggja mikið á þetta barn ?
Við vissum það ekki .
Hvaða tilgang hafði þetta allt saman ?
Við vissum ekki neitt .
Líf hennar allt var óþekkt mein .
Ég fylltist æ meiri kvíða , æ meira vonleysi , æ meiri reiði út í örlögin og guð sem virtist ekki vera til nema á tyllidögum og eitthvert munnfylli presta sem höfðu stöðluð svör á reiðum höndum .
Það var engan veginn hægt að sætta sig við þetta ástand .
Ég var jafnvel byrjaður að kasta ónotum í konuna mína og yngri börnin án þess að gera mér grein fyrir því ; fann meira til með barninu mínu en svo að ég réði við eigin tilfinningar .
Telpan var algerlega upp á okkur komin og krafðist æ meira af kröftum okkar .
Og af því að þeir fóru dvínandi ásamt uppgjöfinni sem nísti hugann eins og hvimleiður höfuðverkur var næsta auðvelt að loka sig af , fyllast vantrú og máttleysi og láta það bitna á þeim sem stóðu manni næst .
Uppgjöf getur tekið á sig ýmsar myndir .
Og margar þeirra eru blanda af reiði og beiskju , doða og tómlæti .
Læknirinn hafði einu sinni sagt að þetta yrði alltaf barnið okkar og það væri ekkert að fara - en við vorum komin lengra .
Heimilið var að lamast innan frá án þess að við kæmum orðum að því .
Við gátum ekki búið lengur við þetta ástand en ekkert okkar þorði að taka af skarið ; hvorki ég né konan eða yngri börnin sem þurftu æ oftar að hlaupa undir bagga til að færa stelpuna á milli herbergja .
Þess í stað læstum við okkur inni í þögninni , hugsuðum til þess þreytt og bitur að eitthvert okkar yrði að vera heima á morgun og burðast með hana á milli eldhúss og klósetts , stofu og herbergis , upp og niður stigana , helst tvö saman eða þrjú , af því stelpan gat enga björg sér veitt , hékk í höndum okkar eins og lufsulegur hveitipoki sem erfitt er að ná taki á .
Og það var ekkert að fara nema fyrir hugann sem reikaði seint á kvöldin um þrár og langanir um fyllra og fegurra líf .
Hörnunin fyllti okkur einsemd .
Við vorum ráðþrota foreldrar sem vorum jafnvel farnir að hugleiða þann kost að annað okkar flytti út með stelpuna svo hitt gæti haldið eðlilegt heimili með yngri börnunum .
En hvorki ég né konan gátum eða vildum yfirgefa barnið .
Þá var öngstrætið betra .
Við sátum uppi með barn sem var horfið inn í sjálft sig en stjórnaði okkur samt algerlega .
Sjálfsvorkunnin var orðin að andlegri þraut sem eitraði líf okkar .
Við réðum ekki lengur við aðstæðurnar , ekki lengur við okkur sjálf .
Við reiddumst okkur fyrir uppgjöfina en gátum ekki talað um það af ótta við að annað okkar fylltist reiði eða hneykslaðist á aumingjaskapnum .
Við sendum hvort öðru illt auga fyrir það eitt að eiga engar lausnir , enga leið út úr vandanum .
Uppsöfnuð beiskjan var farin að taka á sig æ verri myndir ; einföldustu samtöl voru lituð napurri kaldhæðni ...
- Hvert þykist þú vera að fara ?
« Ég ?
Ja , ég ætlaði nú bara aðeins út ...
- Og ætlastu til þess að ég sitji uppi með hana ein á meðan ?
- Ja , þetta er nú bara smá vinnufundur ...
- Og þú sem varst að vinna alla síðustu helgi !
- Já , en þetta eru nú bara tveir tímar ...
- Þú ert kannski búinn að gleyma síðasta sunnudegi þegar ég var hérna ein heima með hana og kom henni ekki upp úr baðinu , þurfti að hringja í konuna hérna á móti til að hjálpa mér .
- Ja , hún þarf nú ekki í bað í kvöld .
- Víst , hún þarf að fara í bað á hverju kvöldi .
Þú veist það vel .
- Ókei , ég sleppi þá fundinum .
Ertu ánægð ?
En ánægjan var fjarri .
Við sátum hvort í sínu horni og hugsuðum til þess með hryllingi að engin leið væri út úr þessum vanda ; hvort hjónabandið væri að fara í vaskinn , hvort samband okkar væri að renna út í sandinn - og hvað þetta allt saman heitir þegar hjón eru hætt að yrða hvort á annað og sitja uppi með margra daga gamlan örvæntingarsvip á smettinu .
Ekki var þetta telpunni að kenna , svo mikið var víst .
Ekki gat hún gert að því hvernig komið var fyrir henni og heimilinu .
Ekki gátum við skellt skuldinni á hana , þótt innst inni langaði okkur auðvitað til þess .
Altént var hægt að láta sig dreyma um líf sem var laust við þennan vanda , líf sem opnaði manni greiða leið að öllu því sem hægt var að gera í lífinu .
Í okkar tilviki voru hindranirnar augljósar og minntu á álögin í sögunni um Búkollu og móðuna miklu sem enginn kemst yfir nema fuglinn fljúgandi .
Við vorum eins og tröllin í fjöllunum , sátum þar föst og steinrunnin .
Og hvað gátum við þá gert ?
Setið í sömu hugarvinglinu og fyrr , eða sparkað í rassgatið á sjálfum okkur !
Við völdum hugarvílið , enn um stund .
Vorum orðin svo vön því að aðrar kenndir virtust óþarfar .
Stundum getur eitt lítið símtal skipt sköpum , ein blíð rödd sem er full af skilningi og hlýju .
Á hinum enda línunnar var miðaldra kona sem kvaðst hafa heyrt af vanda okkar , hvort við værum ekki til í að hitta sig á skrifstofu Þroskahjálpar þar sem hún starfaði við félagsráðgjöf .
Enn einn sérfræðingurinn , hugsuðum við , en það var eitthvað í röddinni sem fékk okkur til að játa bóninni , taka af skarið , fara á staðinn .
Hún tók á móti okkur með þeirri ástúð sem einkennir öflugar mæður , hélt lengi um hendur okkar , rétt eins og þær vantaði hlýju - og leiddi okkur svo inn á skrifstofu sína sem var prýdd allavega myndum eftir þroskaheft börn .
Enn einu sinni sátum við á tveimur stólum framan við sérfræðing og drógum tjaldið frá ; einþáttungurinn var að byrja , sama gamla tuggan , sömu gömlu rullurnar .
Konan virtist vera stödd í öðru leikriti en við því að hún spurði hreint og beint hvort ekki væri kominn tími til að stelpan flytti að heiman .
Við litum hvort á annað og það lá við að okkur svelgdist á .
- Hafið þið ekkert pælt í því ?
Formálalaust hafði hún komið sér að máli sem hafði verið okkur ofviða að tala um í all marga mánuði .
- Hún er hvað ... komin vel á sautjánda ár ?
- En alltaf sama barnið , svöruðum við og krosslögðum hendurnar , hölluðum okkur aftur í stólunum og sáum á einbeittum svip konunnar að hún hafði heyrt svona sögur áður .
- Þið vitið að það mun ekkert breytast .
Við játtum því .
- Hvernig er ástandið á heimili ykkar ?
Hafið þið eitthvað getað sinnt yngri börnunum ?
- Jú , ja - svona , svöruðum við og lengdum hæfilega á sérhljóðunum .
- Og náttúrlega ekkert sjálfum ykkur , bætti hún við .
Við brostum og það brá fyrir smávegis hlátri í stað svars sem stóð í okkur báðum .
- Ég held að ég viti alveg hvernig aðstæður ykkar eru .
Og eflaust er svo komið að annað hvort ykkar fer af heimilinu - eða telpan .
Okkur fannst þetta nú ansi harkalega að orði komist .
- Er ég eitthvað að ýkja ástandið ?
spurði hún ákveðið og benti okkur á að skilnaðartíðni á meðal foreldra fatlaðra barna væri há .
Enn hlógum við vandræðalega , fannst aðgangsharka konunnar kannski full til mikil .
Varla var þetta yfirheyrsla ?
- Ég veit af hópi foreldra sem er að berjast fyrir byggingu sambýlis í ykkar hverfi og ég held að þið ættuð að skella ykkur með .
Það var varla að við fylgdum samtalinu eftir ...
- Og ekki reyna að segja mér að þið séuð ekki tilbúin .
Ég er búin að fylgjast með ykkur úr fjarska .
Þið verðið að hugsa um rétt barnsins .
Með þessu móti á hún betri möguleika á að njóta allrar þeirrar þjónustu sem völ er á í kerfinu .
Jahá , það var ekki verið að skafa utan af því .
Og ekkert annað að gera en að hnykla brýnnar , tromma fingrunum laust á lær sér , horfa heimóttarlega hvort á annað og hugsa með sér ; hvaða kostir voru í stöðunni ?
Víst gátum við selt þriggja hæða parhúsið okkar í skiptum fyrir einbýli á einni hæð og heimtað allar hugsanlegar lyftur og rennibrautir sem var á færi Tryggingastofnunar að útvega okkur ásamt umönnunarbótum og alls konar styrkjum - eða ; stelpan færi .
Við vissum ekki hvað við áttum að segja ; vorum ekki enn tilbúin að opinbera uppgjöf okkar , en langaði það samt .
- Telpan ykkar þarf manninn með sér , hvert sem hún fer , hélt konan áfram og það lá við að hún berði í borðið .
Bætti svo við : Ef fram fer sem horfir þarf annað ykkar að hætta að vinna til að sinna henni og jafnvel þið bæði ef þið eigið að geta borið hana á milli eins og með þarf í daglegri umsjá .
Stundum getur raunsæið verið helst til of yfirþyrmandi og sannleikurinn komið framan að manni , byrst sig svo hranalega að manni hrylli við .
Stundum eru hlutirnir kallaðir réttari nöfnum en maður kærir sig um að heyra .
Og stundum getur meira að segja stoltið brotnað saman eins og bein sem heldur ekki lengur uppi þunga manns .
Hún sagði okkur að þegar væri búið að taka frá lóð fyrir heimilið uppi á hæð í austurenda borgarinnar og þaðan væri afskaplega fagurt útsýni út á Flóann ; íbúðirnar yrðu sex , þrjátíu fermetrar hver , bjartar og fallegar , búnar öllum mögulegum tækjum og tólum til að létta þeim lífið sem byggju við alvarlega fjölfötlun .
Það væri jafnvel gert ráð fyrir sleða í loftinu sem lægi á milli baðs og íbúðanna svo hægt væri að keyra hreyfihömluðu ungmennin á milli .
Svo klappaði konan saman höndunum svo okkur varð hverft við og sagði að þessar íbúðir yrðu tímamótaáfangi í réttindabaráttu fatlaðra fyrir eigin húsnæði .
Það var ekkert annað .
Hvað gátum við sagt ?
Hvað gátum við gert ?
Lamið höfðinu við steininn eins og stelpan okkar var vön að gera í sínum andlegum þrengingum , eða viðurkennt vonleysi okkar frammi fyrir sjálfu velferðarkerfinu .
Var okkar kafla að ljúka ?
Næstu daga og vikur tókust á öfgakenndar hugsanir í kollinum okkar : Hvaða liðleskjur gæfust upp á eina alvöru hlutverkinu sem foreldrum var ætlað að sinna ; að annast börnin sín .
Hvaða aumingjans foreldrar láta barnið sitt frá sér ?
Hvers konar ómerkingar segja barn sitt til sveitar ?
Vorum við eftir allt saman engu betri en foreldrar svona barna á síðustu öld sem lokuðu þeirra tíma vanvita og hálfvita inn á fávitahælum landsins ; skiptu sér svo ekkert af þeim , létu ríkinu eftir að binda þá niður í rúm á kvöldin og læsa herberginu .
Nóg höfðum við lesið af fræðibókum um fantaskap fyrri tíma ; útskúfunina , ófrjósemisaðgerðirnar og ítroðsluna á eitt og sama hælið þar sem á annað hundrað manns á öllum aldri og af öllum gerðum vöfruðu um kuldalegar vistarverur - afskiptir og engum til sýnis .
En auðvitað var komin önnur öld ; önnur vitneskja , allt annað hugarfar .
Þroskaheftir voru ekki lengur eins og flökkufólk fyrri alda sem hraktist á milli hreppa , eða vanvitar síðustu aldar sem voru geymdir á bak við gaddavír og rimla fyrir gluggum .
Þroskaheftir voru orðnir áberandi þjóðfélagshópur sem sóttu rétt sinn til náms og vinnu , heimilis og afþreyingar eins og hvert annað fólk ; fluttu að heiman á svipuðum aldri og systkini sín , stofnuðu heimili í hvaða hverfi sem var , með góðri hjálp og hvatningu víða að úr samfélaginu sem var óðum að taka þeim opnum örmum .
Varla áttum við að höggva skarð í þessa þróun ?
Og svo var auðvitað á hitt að líta að heimilið gæti hæglega liðast í sundur ef við þverskölluðumst við og slepptum stelpunni ekki að heiman ; hjónabandið var undir miklu álagi , hin börnin eins og sjálfala hreppsómagar í leit að athygli hjá öðru fólki .
Já , kannski var þetta búið .
Kannski var tími til kominn að viðurkenna að stoltið var löngu brotnað .
Við ókum austur að endimörkum borgarinnar á nýjum bíl sem við höfðum fengið styrk til að kaupa fyrir fáeinum mánuðum og var nógu stór til að rúma plássfrekan hjólastól og önnur nauðsynleg hjálpartæki .
Merki fatlaðra var greypt í mælaborðið .
Upp af litlum berghamri beið lóðin þess eins að iðnaðarmenn hæfu verkið .
Við stigum út úr bílnum og gengum um þetta framtíðarsvæði barnsins okkar .
Við þorðum ekki að skiptast á orðum um allar þær efasemdir sem enn voru að naga hugsanir okkar á staðnum .
Skimuðum þess í stað yfir Sundin og Flóann sem var að gleypa kvöldsólina í einum bita svo blæddi undan .
Vísast myndi hún ekki velta mikið fyrir sér þessu nýja útsýni , einu því fegursta í bænum .
Og kannski myndi hún ekki einu sinni verða þess vör að hún væri á nýjum stað .
Aldrei hafði hún kippt sér upp við það að flytja úr einni íbúð í aðra , úr einu húsi í annað , úr einu hverfi í annað .
Aldrei hafði hún svo mikið sem kvartað yfir því að fara í vistun á skammtímaheimili .
Tengslin við stund og stað höfðu oftast verið á reiki .
Tengslin við fólk höfðu einatt verið óljós .
Og jafnvel tengslin við okkur foreldrana höfðu meira og minna verið torræð .
Kannski skiptum við hana ekki jafn miklu máli og við héldum .
Kannski .
17. kafli
Orðalag efans
< ... >
Í þessum langa og hlykkjótta leiðangri okkar missti ég guð , en hélt trúnni - trúnni á hið góða í manninum , á kærleikann og vonina .
Jafnvel þótt ekki væri nema veikustu vonina .
Manninum er hollt að trúa en það er ekki þar með sagt að hann þurfi að trúa öllu því sem sagt er í eyru hans - eða stendur á bók ; ekki einu sinni heilagri bók .
En það voru margir sem reyndu að telja mig af því að afneita gömlum guði .
Ættingjar mínir og vinir voru ólatir við að verja gjörðir hans með alls kyns orðasamböndum .
Biblían og gamlar bænir hljóðuðu í eyrum mínum svo árum skipti enda er hægt að vitna í þá miklu bók svo til endalaust án þess að endurtaka sig ; gera saumnálarleit að öllum snjöllu spakmælunum sem eiga að girða fyrir vandann , verði hann á vegi manns .
En þessi orð segja ekki mikið í raun og veru ; þegar þeim sleppir situr þögnin eftir , hlaðin efa sem fyrr - og hversdagslegum hugsunum .
Eftir standa aðeins fallega hugsuð orð í minningunni - og þau vantar ekki ; vinaleg og vær og hlaðin óskum og hlýju og tryggð .
Þau líkjast hvítu þvottadufti sem er hrært út í vatnið til að mýkja tauið og gefa því góða angan en það stendur allajafna stutt ; það krumpast allt og óhreinkast sem á annað borð þarf að nota .
Þannig er lífið sjálft .
Það er hægt að milda andann og efnið með alls kyns orðkynngi og upphöfnu málæði en þegar út í sjálft lífið er komið reynist það miklu fremur vera samsafn ólíkra kennda og reynslu , þrotlausra uppgötvana ; óvæntra , ótrúlegra , ánægjulegra og ömurlegra .
Og það fær enginn lýst annars ævi svo heitið geti ; uppskriftina er hvergi að finna - hún er eilíft einsdæmi .
- Þér var fyrir margt löngu ætlað þetta barn , sagði ungur forstöðumaður í sértrúarsöfnuði við mig í kaffihléi á ráðstefnu austur í sveitum síðasta sumarið sem stelpan mín var á fótum .
Hann talaði af miklum krafti og notaði hendurnar af svo miklu ofboði til að lýsa skoðunum sínum að hann varð bæði að leggja frá sér kaffibollann og kökudiskinn .
Ég hváði vitaskuld og spurði manninn hvort hann væri í alvöru þeirrar trúar að lífshamingja fólks væri föst í einhverri örlagaflækju eilífðarinnar .
Hann tók um báðar axlir mínar og horfði djúpt í augu mín og vísdómurinn vall af vörum hans .
- Þakkaðu fyrir hvert verkefni sem Drottinn felur þér .
Ég sagði honum að hætta þessu kjaftæði ; líf mitt væri ekki að finna í hans pælingum .
Svona gátu samtölin verið - eins og fólk vildi ganga skrefi lengra í orðum en það gerði í hugsunum sínum .
Og réttlætingin var alls staðar innan seilingar , líkust þægilegri stoð sem hægt var að halla sér utan í til að hvíla þungann af sjálfum sér .
- Áttu þroskahefta dóttur ?
spurði amerísk fréttakonan mig með allt að því aðdáun í röddinni þar sem við stóðum með íste í hendi á námsstefnu úti á sléttum Vesturheims ári eftir að stelpan mín var sest í hjólastólinn .
Hún var í óþægilega bleikri dragt með digran kross um hálsinn sem hlýtur að hafa vegið meira en meðal mannssál .
Og hékk í hverjum einasta sérhljóða eins og fólki úr miðríkjunum er allajafna tamt .
- En stórkostlegt ...
Stórkostlegt , hugsaði ég .
Aldrei fyrr hafði ég heyrt það að fötlun telpu minnar væri svona ánægjuleg .
Konan límdi sig á mig og virtist horfa hrifningaraugum á þennan Íslending sem ætti stelpu sem stóð ekki í lengur í lappirnar .
Hún jesúsaði sig í bak og fyrir .
- Er hún komin í hjólastól ?
spurði hún stirðnuð um munninn .
Og svo heyrði hún alla söguna og andlit hennar riðaði í takt við óvissuna .
Ég játti því , horfði stíft í augu konunnar .
- ...
svona fljótt , bætti hún við sinni gapandi röddu .
Og ég gapti líka .
- ...
svona óvænt , á örfáum árum - að hugsa sér .
Og við supum á svalandi teinu .
Svo leit hún á mig spekingslega .
- Ég hef alltaf trúað því , sagði hún hægum og þýðum rómi , að guð gæfi sérstöku fólki alveg sérstök börn .
Ég horfði til konunnar kyrrum augum , næstum stingandi .
- ...
svo þú hlýtur að vera sérstakur , sagði hún og brosti blíðlega .
Ég átti ekkert svar við þessu .
Og það var eiginlega ekki við hæfi að vera illskeyttur við konu í svona bleikri dragt .
- ...
þú mátt vera sáttur með það .
Ég kinkaði kolli stillilega , nokkuð hugsi , en gekk svo að næsta borði og fékk mér meira íste , kalt og svalandi .
Sérstakur maðurinn .
Ári seinna sat ég í djúpum leðursófa framan við ráðstefnusal á hóteli í Niðurlöndum og ræddi hlutskipti manna við sálfræðimenntaðan markaðsfræðing sem fór sigurför um heiminn til að styrkja fólk í trúnni á sjálft sig , byggja það upp og eyða efanum .
Nærgætinn spekingur , sýndist mér , kanadískur auðmaður sem hafði efnast ríkulega af feikilega þykkum bókum sínum um sjálfsstyrkingu og ögun .
Og þetta með elsta barnið mitt ; jú , líklega hafði ég verið valinn af því að æðri máttarvöld hefðu trú á mér , rétt eins og þau hefðu séð í mér öflugan liðsmann sem væri treystandi fyrir erfiðu verkefni .
Ég lygndi aftur augum ; afhverju í ósköpunum þurfti fólk alltaf að tengja sig við eitthvert almætti ef ég minntist á dóttur mína ?
Ég horfði í augu þessa manns sem fyrr um daginn hafði haldið tveggja stunda langan fyrirlestur um mikilvægi sjálfsögunar og átti annað eins eftir af einræðu sinni uppi á sviði .
Ég sagði einfaldlega að mér fyndust orð hans hljóma eins og hvert annað húmbúkk ; ég væri ósköp venjulegur maður sem hefði ekki verið valinn til eins eða neins ...
- Bíddu , bíddu , sagði spekingurinn og benti mér á mikilvægi þess að hafa stjórn á reiði minni , beisla hana til góðs og virkja í eigin þágu .
Þetta fannst mér mikil snilld og ég beið óþreyjufull eftir að röðin kæmi að mér .
Ég saug kröftuglega upp í aðra nösina og beið átekta þar til ég fann áhrif efnisins hríslast um líkama minn .
Ég sannfærðist um að ferð mín til Kyrrahafseyjarinnar væri það besta sem ég hefði getað gert .
Eins dásamleg og nóttin hafði verið var dagurinn erfiður .
Systir mín og maður hennar fóru að vinna en ég varð eftir heima með dæturnar .
Mér leið hörmulega á sál og líkama .
Mér fannst sem maginn hefði skroppið saman og skorpnað innan í mér og höfuðkúpan virtist vera orðin þunn eins og eggjaskurn .
Þegar áhrif efnisins byrjuðu að fjara út fann ég til kvíða og skjálfta og þegar líða tók á daginn var ég farin að berjast við ótta sem ég gat ekki skilgreint .
Ég átti erfitt með að einbeita mér því ég hugsaði stöðugt um kókaín og hversu mjög ég þarfnaðist þess til að líða betur .
Ég var því fegnust þegar mig fór að syfja um kvöldið en svaf þó illa næstu nótt .
Ég fékk loks vinnu sem barnapía hjá ungri móður sem átti tískufataverslanir á eyjunni .
Henni leist vel á mig og hún lofaði mér vinnu í verslunum sínum þegar fram liðu stundir .
Á meðan Linda og Mike voru í vinnu var ég á ráfi með börnin okkar og barnið sem ég fékk greitt fyrir að gæta .
Ég var eirðarlaus og einmana með lítið fyrir stafni annað en barnagæsluna .
Ég kynntist þó Harold á þessum tíma en hann var maður um fertugt frá New York , vingjarnlegur náungi sem átti franskt bakarí skammt frá heimili fjölskyldunnar .
Einn morguninn gaf hann sig á tal við mig og sagðist eiga bát sem hann sigldi hvern fimmtudag með hóp af stelpum á mínum aldri um borð .
Þá færu þau öll á sjóskíði og skemmtu sér vel og ég væri velkomin með þeim næsta fimmtudag .
Ég þáði boðið og stóð á bryggjunni á tilsettum tíma nokkrum dögum síðar næpuhvít í bíkíníi sem ég fékk lánað hjá Lindu systur .
Það var hópur af íturvöxnum og flissandi stelpum , um það bil 6-8 talsins , sem bakarinn kynnti fyrir mér og öll buðu mig hlýlega velkomna .
Aðstoðarbakari Harolds var kallaður Johnson og var kínverskur náungi sem var mættur í bátinn til að þjóna okkur stelpunum og njóta dagsins .
Í bátnum var gríðarstór kælikista full af klaka sem á var raðað léttvínsflöskum og ógrynni af bjór auk þess sem alls staðar innan um voru innpakkaðar lúxussamlokur sem útbúnar höfðu verið sérstaklega í bakaríinu handa okkur .
Ég trúði vart eigin augum yfir þessu öllu saman og fannst ég hafa dottið í lukkupottinn .
Svo var siglt út úr smábátahöfn bæjarins og út á opið hafið þar sem við gátum virt fyrir okkur bæinn úr fjarlægð og farið á skíðin .
Eftir daginn bauð Harold mér að koma aftur með í næstu viku .
Í þau þrjú ár sem ég átti eftir að búa á eyjunni heyrði það til undantekninga ef ég missti úr fimmtudaginn minn á sjóskíðum með Harold og stelpunum .
Dag einn var ég í gönguferð með barnið sem ég gætti í kerru og ákvað að kíkja á systur mína í vinnunni en hún var þá farin heim .
Samstarfskona hennar var á barnum og bauð mér upp á bjór .
Ég setti kerruna í bremsu og fékk mér sæti .
Nokkrum bjórum síðar var ég tilbúin að taka kerruna aftur úr bremsu til að halda heim á leið .
Ég sá allt tvöfalt og lagði mig fram um að ganga beint af augum með því að styðjast við kerruna .
Sú litla hafði haft pelann sinn allan tímann og ekkert kvartað meðan ég bætti á hann ávaxtasafa og gaf henni hnetur af barborðinu .
Á leiðinni heim mætti ég móður barnsins og vinkonu hennar ásamt Lindu systur .
Þær höfðu leitað að mér og voru farnar að óttast um okkur .
Linda útskýrði að ég væri nýkomin og enn að átta mig .
Mamma barnsins var hins vegar í miklu uppnámi og ákvað að bjóða mér fremur starf við að brjóta saman föt í verslunum hennar .
Sú ráðstöfun reyndist mikill léttir fyrir alla .
Kona nokkur sem oft átti leið framhjá þar sem ég stóð fyrir utan verslunina og tók til í fatahillum stoppaði einu sinni og spurði hvernig mér litist á alvörustarf .
Ekkert gat verið leiðinlegra en það sem ég var að gera og eftir að hafa litið til hennar í dýra skartgripaverslun sem sérhæfði sig í perlum ákvað ég að slá til .
Mér var sagt að ég yrði fljótlega að fylla út pappíra vegna ráðningarinnar en hafði ekki hugmynd um hvernig ég ætlaði að snúa mér í því .
Svo kynntist ég Michael Tremellen sem vandi komur sínar á heimili franskra krakka í húsaþyrpingunni sem við bjuggum í .
Hann var glaður , frjáls og fallegur strákur frá Montana , átti Alaskahund og bjó á ströndinni .
Þegar ég sagði honum frá áhyggjum mínum varðandi stöðu mína sem ólöglegur innflytjandi sagði hann : « Ekkert mál .
Við giftum okkur bara ! »
Það var allt svo einfalt hjá Michael , líka gifting .
Hann sagði að fyrst við eyddum hvort eð væri miklum tíma saman væri gifting fyrirtaks ráðstöfun .
Þar að auki sagðist hann elska mig , en hann sagðist reyndar elska alla .
Við hringdum í mann sem hafði alþjóðlegt leyfi til að gifta fólk og pöntuðum tíma snemma á laugardagsmorgni .
Hann bjó í öðrum bæ og Linda keyrði okkur þangað .
Við tókum Michael upp í á leiðinni við hákarlaströndina þar sem hann hélt til .
Hann stóð við vegkantinn í snjóhvítum bómullarfötum með síðu lokkana sína og skeggið , brosandi út að eyrum .
Athöfnin fór fram í bakgarði « embættismannsins » en kona hans og Linda voru vottar .
Svo drifum við okkur aftur til Lahaina og eyddum « brúðkaupsdeginum » í eigin heimi þar sem allt var harla gott .
Að minnsta kosti þann dag .
Ég skráði mig síðan í nýja starfið undir kennitölu sem Michael gaf mér upp án þess að hafa hugmynd um hvernig hún var til komin og svo pantaði hann tíma fyrir okkur í viðtal út af græna kortinu .
Aldrei varð þó af því að ég færi í viðtalið .
Allt virtist leika í lyndi í nýju vinnunni og verslunarstýran var ánægð með mig .
Það var ekki fyrr en ég fékk fyrstu launin mín að mér varð ljóst að ég fékk prósentur af öllu sem ég seldi umfram ákveðna upphæð .
Fram að þeim tíma hafði ég ekki lagt mig sérstaklega fram við að selja , aðeins haft ánægju af að standa í versluninni og veita góða þjónustu .
En vitundin um prósentur breytti öllu .
Ég fór að leggja mig fram við að selja og um leið fór allt að ganga á afturfótunum og ég seldi sáralítið .
Ég var farin að örvænta og fyrir jólin átti ég ekki einu sinni fyrir jólagjöf handa Júlíu .
Góðhjartaður samstarfsmaður sá aumur á mér og lánaði mér hundrað dollara til að ég gæti keypt handa henni hljómtæki sem hana langaði mikið í .
Einn daginn á leið í vinnuna mætti ég strák sem ég kannaðist við .
Hann var með eitthvert magn af kókaíni og vildi endilega gefa mér að smakka .
Skítt með vinnuna , ekki gat ég neitað slíku boði .
Við skruppum í hús vina hans skammt frá þar sem ég settist niður í silkikjólnum og saug upp efnið .
Það var himneskt og þegar ég treysti mér til að drífa mig í vinnuna stakk hann á mig góðum skammti til að ég héldi út vaktina .
Það skipti engum togum að ég seldi fyrir þúsundir dollara þetta kvöld .
Ég fór að reikna dæmið út í huganum og samkvæmt þeim útreikningi borgaði sig fyrir mig að eiga alltaf kókaín til að vera í stuði í vinnunni og þéna þannig vel .
Ég komst að því að nóg var til af efninu hjá kunningjanum sem áður hafði verið svo örlátur og fyrir launin sem ég fékk fór ég að kaupa mátulega skammta með reglulegu millibili .
Fljótlega var vinnan farin að snúast alfarið um upphæðir og mögulegan grammafjölda af kókaíni sem varð æ nauðsynlegri þáttur í lífi mínu .
Ég beið eftir vinnutímanum til að fá mér í nös og oft þurfti ég að fá mér vínglas eða jónu til að fleyta mér gegnum óþreyjuna eftir áhrifum þessa efnis sem ég elskaði svo ákaft .
Líkaminn var að ánetjast en ég tók ekki eftir því .
Ég var með hugann við annað .
Ég hitti Michael og sameiginlega evrópska vini okkar æ sjaldnar en honum var illa við öll hörð efni og reyndar óhóf yfirleitt .
Ég setti það ekki fyrir mig þar sem ég var farin að kynnast fólki sem mér þótti hvort eð var meira spennandi .
Þar á meðal var Enid sem hafði sambönd og á heimili hennar var mikið um gestagang og alltaf kókaín í boði .
Þar kynntist ég Harvey sem var latin-trommuleikari frá New York .
Hann var stórgerður náungi með arabískt útlit sem hafði fengið sig fullsaddan af borgarlífinu og höndlaði nú með kókaín á Kyrrahafseyjunni .
Við náðum vel saman í gegnum sameiginlega ást okkar á efninu .
Ekkert virkaði meira aðlaðandi á mig í fari manns en eign hans og umsýsla með þetta hvíta duft sem var orðið mér nauðsynlegt .
Harvey var vel efnaður og hafði hús á leigu langt uppi í fjalli .
Þangað fór ég með honum á risastóra Ford Camaro bílnum hans hvenær sem færi gafst en þá gætti fjölskyldan Júlíu .
Húsið var vaktað af mannýgum pitbull-hundi .
Djúpt inni í skógi var Harvey með umfangsmikla kannabisræktun sem hann sýndi mér stoltur einn daginn .
Við máttum þræða skóginn í meira en þrjá klukkutíma gegnum gróðurtegundir sem ég hafði aldrei áður séð með tilheyrandi skordýralífi þar til komið var að útjaðri svæðisins þar sem plönturnar voru ræktaðar .
Ég þekkti strax lyktina sem var yfirþyrmandi sterk .
Plönturnar virtust á þriðja metra á hæð og náðu svo langt sem hægt var að greina inn í skóginn .
Í efsta hluta þeirra hafði verið hnýtt band sem fest var í jörðina í hinn endann en Harvey útskýrði fyrir mér að það væri til að toga plönturnar niður svo þær sæjust ekki úr lofti þar sem þyrlur væru notaðar á vegum fíkniefnalögreglunnar til að leita að slíkri ræktun .
Þetta var tilkomumikil sjón og hafði mikil áhrif á mig .
Harvey var sannarlega kóngur í ríki sínu .
Mér fannst ég ótrúlega heppin að hafa eignast svona kærasta .
Og ekki dró úr spenningnum þegar Harvey kom að sækja mig einn daginn til að hjálpa sér .
Verkefnið var að blanda kíló af kókaíni með öðru efni til að þynna það , vigta í einingar og ganga frá í mismunandi stærðir af plastpakkningum sem var lokað með því að strauja fyrir .
Þetta var í íbúð vinar Harveys í miðbænum .
Úti var hrikalega heitt en við urðum að loka gluggum og vera viftulaus til að ekkert kæmi fyrir efnið .
Frammi vappaði sterklegur náungi sem kom inn öðru hvoru til að aðstoða , fá sér aðeins af efninu eða fullvissa sig um að allt væri í lagi .
Það sem upphaflega var mín hugmynd um himnaríki á jörð breyttist smám saman í helvíti .
Við sátum þarna tvö í meira en sólarhring við að blanda , vigta , pakka og strauja og neyttum efnisins ótæpilega .
Við drukkum mikið af vatni og bjór og svitinn rann allan tímann .
Við vorum í mjög annarlegu og viðkvæmu ástandi þegar við stóðum upp að verkinu loknu .
Ég gat ekki mætt í vinnu í einhverja daga á eftir .
Ég hélt til í fjallakofa Harveys þar sem ég barðist við yfirþyrmandi ótta , kvíða , skynvillu og hugsanarugling og fannst sem ég ætti skammt eftir ólifað .
Harvey ráfaði sjálfur um í reiðileysi .
Ég hét því að gera þetta aldrei aftur .
En við óðum í þvílíku magni af kókaíni á næstu vikum að ég átti orðið fullt í fangi með að mæta í vinnuna og halda út vaktirnar .
Systir mín sá um Júlíu þegar ég kom ekki heim , stundum sólarhringum saman .
Mági mínum fannst ástandið vera að fara úr böndunum og á endanum krafðist hann þess að ég flytti út af heimili þeirra .
Mér féll það þungt og fannst hann mjög ósanngjarn en samþykkti að flytja við fyrsta tækifæri .
Ég var orðin uggandi um ástandið á Harvey .
Hann var farinn að tala mikið um mafíu og bölva einhverjum svínum sem væri ekki treystandi .
Ég vissi ekki hvað hann var að tala um og óttaðist að hann væri að verða vænisjúkur af völdum neyslu sinnar .
Þegar hann mætti einn daginn heim til vinkonu okkar með byssu innanklæða varð ég hrædd .
Mér þótti vænlegast að binda enda á samband okkar en því fylgdi sá vandi að þá vissi ég ekkert hvar ég ætti að fá kókaín .
Ég vann enn í skartgripaversluninni þar sem ég hafði komist upp með stopula mætingu vegna þess hve mikið ég seldi þegar ég mætti í vinnu .
Hlutirnir voru þó farnir að þróast á verri veginn þar á bæ í seinni tíð í tengslum við neyslu mína .
Kókaínið var ekki lengur eins gjöfult og það hafði verið lengi framan af og var farið að taka sinn toll .
Ég átti þó alltaf einhverjar skýringar til að róa huga minn þegar illa gekk þótt ég vissi innst inni að ég ætti á hættu að missa vinnuna ef svo héldi fram sem horfði .
Dag einn gufaði Harvey upp .
Ég hafði samþykkt að fara með honum upp í fjall til að slaka aðeins á , ræða málin og fara rólega í neysluna .
Ég beið hans á barnum þar sem við vorum fastagestir en hann kom aldrei .
Ég hélt að hann hefði afvegaleiðst á leiðinni að sækja mig og var fjúkandi reið þegar ég þrammaði heim í kojuna mína , einmana og þurfandi fyrir efnið sem hann ætlaði að koma með handa mér .
Daginn eftir hringdi vinkona okkar í mig og var að leita að honum .
Hann hafði verið heima hjá henni daginn áður til að hitta kaupendur .
Tveir menn bönkuðu upp á og hann fór út til að ræða við þá .
Þeir keyrðu síðan burt og hún fann að ekki var allt með felldu .
Hún hafði einnig orðið vör við röfl hans um mafíu og þvíumlíkt og óttaðist að hann hefði verið myrtur .
Skömmu síðar voru vinir hennar sóttir til yfirheyrslu um tengsl sín við Harvey og í ljós kom að hann var kominn í fangelsi .
Einhverjir viðskiptavina hans reyndust hafa verið starfsmenn á vegum fíkniefnalögreglunnar .
Ég var miður mín yfir örlögum Harveys og fannst að ég hefði sjálf sloppið með skrekkinn .
Ég hafði mikið verið á ferðinni með honum og iðulega verið sjálf með efni á mér .
Ég vissi að ef ég yrði tekin gæti ég átt á hættu langan fangelsis dóm .
Héðan í frá ætlaði ég sannarlega að passa mig betur .
Hugmyndin um að hætta neyslunni kom þó ekki upp í hugann .
Ég átti inni hjá vinum og starfsfélögum fyrir að hafa áður verið örlát á kókaín eða komið þeim í viðskiptasamband við Harvey og nú naut ég greiðvikni þeirra og örlætis á móti , fyrst eftir að hann var farinn .
Þar kom þó að þeim fór að þykja þarfir mínar fullmiklar og vildu fá greitt fyrir efnið .
Ég fór að kaupa af þeim út á krít en það varð skammvinn sæla .
Seljendur hættu að eiga við mig viðskipti þegar skuld mín fór að vaxa .
Í vinnunni kynntist ég nýjum starfsfélaga sem gat útvegað mér mjög ódýrt herbergi í húsi sem hann og kærasti hans bjuggu í við sykurverksmiðjuna í bænum .
Þetta var gamalt hús í niðurníðslu á lóð sem tilheyrði tveimur geðvonskulegum lesbíum á sjötugsaldri en sjálfar bjuggu þær í sams konar húsi við hliðina .
Ég gat nurlað saman af launum mínum fyrir leigunni og hommarnir lánuðu mér það sem upp á vantaði .
Nú áttum við mæðgur okkar eigið heimili í bænum .
Húsið var þó á mörkum þess að teljast íbúðarhæft og Júlía var að miklu leyti hjá systur minni .
Í örvæntingarfullri þörf fyrir meira efni ráfaði ég á barinn okkar Harveys eftir vinnu eitt kvöldið til að róa mig með áfengi .
Ég tók eftir hópi fólks sem mér sýndist hafa kókaín um hönd .
Ég fór yfir að borðinu til þeirra og bað þau að gefa mér örlítið í nös .
Þau kölluðu á barþjóninn og báðu hann að henda mér út því ég væri að ónáða þau .
Ég var beðin um að yfirgefa staðinn og koma aldrei aftur .
Ég reikaði um Front Street í niðurlægingu minni og hugsaði um það eitt hvernig ég gæti orðið mér úti um efni .
Þá renndi upp að mér bíll og ökumaðurinn reyndist vera maður sem ég hafði kynnst á öldurhúsunum á ferðum mínum með Harvey .
Hann bauðst til að skutla mér heim og mér datt strax í hug að hann gæti lumað á einhverju lítilræði .
Ég settist inn í bílinn og hann stakk upp á bíltúr .
Mér var sama hvert við færum og hann keyrði út úr bænum .
Þegar hann beygði inn á sykurekrurnar leist mér ekki á blikuna .
Ég sagðist ekki vilja fara þangað en hann lét sem hann heyrði það ekki .
Að lokum stöðvaði hann bílinn og teygði sig eftir mér um leið og mér tókst að opna bíldyrnar og henda mér út .
Ég hljóp af stað og heyrði hann koma á eftir mér .
Ég hljóp sem fætur toguðu í átt að hraðbrautinni .
Ég komst yfir hana og inn í runna hinum megin .
Þar lagðist ég á magann og skimaði eftir manninum en sá hann hvergi .
Skömmu síðar sá ég bílinn hans beygja inn á hraðbrautina og keyra aftur í átt að bænum .
Ég hafði sparkað af mér skónum þegar ég byrjaði að hlaupa og nú reikaði ég berfætt í blómamynstraða aloha-vinnukjólnum um bersvæði utan við bæinn án þess að hafa hugmynd um hvernig ég kæmist heim .
Ég var skelfingu lostin eftir það sem gerst hafði og óskaði þess eins að ég ætti kókaín .
Eftir að hafa gengið í nokkurn tíma var ég orðin uppgefin og lagðist niður í gróðri sem huldi mig .
Mér stóð á sama þótt ég yrði bitin af einhverjum kvikindum , það yrði ekki verra en fráhvörfin sem ég var að ganga í gegnum .
Ég rankaði við mér í sólskini morguninn eftir og komst í bæinn á puttanum .
Aðeins voru þrír barir í bænum sem ég treysti mér orðið inn á en þeir áttu það allir sameiginlegt að þar voru viðskiptavinirnir aðallega rónar og götufólk .
Einn af kostunum við þá var að ég fékk litla samkeppni um athygli karlanna á staðnum og gat yfirleitt treyst því að einhver keypti handa mér í glas .
Eftir undanfarin áföll hafði ég ákveðið að hætta kókaínneyslunni og halda mig við áfengið með þeim árangri að nú var ég farin að drekka þangað til ég gat vart gengið hjálparlaust .
Á Waterworks-barnum kynntist ég Robert , grannvöxnum eldri manni með hatt og stór dökk sólgleraugu .
Ég átti erfitt með að átta mig á andlitinu .
Hann vakti með mér bæði forvitni og ótta .
Þegar hann bauð mér með sér út fyrir til að ræða málin nánar var það fremur eins og fyrirskipun .
Erindið var að bjóða mér upp á kókaín .
Svo góða stund hafði ég ekki upplifað í langan tíma og ég táraðist af hamingju .
Ég fann að ég elskaði þennan dularfulla mann .
Í hönd fóru dagar allsnægta .
Robert flutti kókaín til eyjarinnar í kílóavís og það sem meira var , hann lét aðra sjá um vinnuna við að koma því í verð fyrir sig .
Sjálfur átti hann alltaf nóg og lagði áherslu á að ég ætti það líka .
Hann bjó í ofanverðum útjaðri bæjarins í stóru húsi með mörgum herbergjum .
Í húsinu bjuggu einnig tveir orðfáir vinir hans sem alltaf voru með honum .
Eftir nokkurra vikna kynni fór Robert að segja mér af sjálfum sér .
Hann sagði mér að hann hefði áður starfað sem leigumorðingi í Los Angeles og sýndi mér mynd af sér þar sem hann var meira en hundrað og fimmtíu kíló að þyngd .
Hann hafði tekið á málinu og var orðinn þekktur meðal innfæddra á eyjunni sem berfætti maraþonhlauparinn .
Og nú vildi hann tala um skuldbindingu milli okkar .
Mér leist ekki á blikuna , reyndi að sýnast róleg en hugsaði um að ég yrði komast burt .
Um nóttina þegar hann svaf laumaðist ég út í garðinn .
Ég heyrði þrusk og sneri mér við .
Þar stóð hann og horfði á mig .
Hjartað virtist slá uppi í hálsi mínum .
Hann rétti mér tuttugu dollara seðil og sagði peningana vera fyrir leigubíl .
Svo fór hann inn aftur .
Ég var þrumu lostin .
Ég hafði verið svo viss um að hann myndi hindra för mína og jafnvel vinna mér mein .
Ég flýtti mér út úr garðinum en sá fram á langa göngu áður en ég ætti möguleika á leigubíl .
Ég gekk og gekk og villtist .
Loks kom ég að hliði inn í garð þar sem ég sá bekk fyrir innan .
Ég var örmagna af göngunni og neyslunni og lagðist á bekkinn og sofnaði .
Ég vaknaði við að sólin var komin upp og einhver stóð yfir mér en það var enginn annar en Robert .
Ég hafði gengið í hring og bekkurinn sem ég hafði lagst á var í garðinum hans .
Í lófa mínum hélt ég enn utan um kraminn tuttugu dollara seðilinn .
Mér var allri lokið og ég gat ekkert sagt .
Hann fór inn aftur og fljótlega komu vinir hans út til að keyra mig heim .
Ég hafði á tilfinningunni að ég hefði verið komin nálægt myrkum hlutum í sambandi mínu við hann og í þakklæti mínu fyrir að hafa sloppið skaðlaust ákvað ég að hætta kókaínneyslunni .
Ég notaði áfengið óspart til að afbera fráhvörfin en fyrstu dagarnir voru mjög erfiðir .
Angela , sem var verslunarstjórinn í skartgripaversluninni , var yngri en ég , glaðleg og virtist ganga allt í haginn .
En hún reykti mikið af grasi og var að leiðast inn í kókaínfíknina .
Hún bauð mér að gerast meðleigjandi sinn .
Ég trúði vart gæfu minni .
Frá því ég hafði ákveðið að segja skilið við kókaínneysluna virtist allt vera að snúast til betri vegar .
Að vísu þurfti ég að borga alvöru húsaleigu en ég var ákveðin í að láta það takast .
Bruce var strákur sem var nýbyrjaður að vinna með okkur í skartgripaversluninni .
Hann var fyrrverandi « black jack dealer » frá Las Vegas , lipur í samskiptum og glaður að vera kominn á svo himneskan stað sem Maui var .
Hann sýndi mér sérstakan áhuga og virtist leitast við að liðsinna mér .
Hann kom oft í heimsókn en hann var barngóður og yfir sig hrifinn af Júlíu .
Hann hvatti mig með ráðum og dáð og kom gjarnan í heimsókn með hollan mat og hvaðeina sem hann taldi mig þurfa í nýja búskapnum en ég var um fjörtíu og fimm kíló eftir neyslutíðina .
Angie var mikið úti á lífinu svo að við vorum gjarnan þrjú heima á kvöldin og ég var hamingjusamari en ég hafði verið í langan tíma .
Ég vaknaði á undan Júlíu á morgnana og útbjó handa okkur morgunmat en síðan fylgdi ég henni í skólann .
Mér fór að ganga betur í vinnunni og náði að verða söluhæst einn mánuðinn í verslun okkar , sem kom mér á topp fimm listann í fyrirtækinu .
Fyrir það voru veitt verðlaun , ferð til Honolulu .
Það þurfti auðvitað að skála fyrir sigrinum og bjórinn rann fram á nótt .
Bruce hjálpaði mér heim og var mættur um morguninn til að tryggja að ég mætti í vinnuna .
Hann setti upp áhyggjusvip þegar ég stakk upp á barnum eftir vaktina og spurði hvar Júlía væri .
Ég sagðist ætla með hana til systur minnar , en hann vildi frekar koma heim með okkur mæðgum að horfa á bíómynd .
Það fannst mér ekki nógu spennandi svo leiðir okkar skildi það kvöldið .
En í stað þess að fara með Júlíu til systur minnar kom ég henni í rúmið og beið þar til hún sofnaði .
Þá læddist ég út og sagði sjálfri mér að þetta væri aðeins í stutta stund , barinn væri svo nálægt okkur .
Á barnum var glatt á hjalla og mannskapurinn fór að nurla saman fyrir kókaíni .
Angie bauð liðinu að koma heim til okkar .
Það greip mig ónotaleg kvíðakennd en ég ýtti henni frá mér og sagði sjálfri mér að ég væri hætt öllu rugli .
Ég myndi spjalla við mannskapinn og drífa mig svo í rúmið .
Svo fór liðið að tínast inn með bjór , gras og sveppi .
Cici var ein af gestunum en við höfðum orðið vinkonur við fyrstu kynni í gegnum neysluna .
Hún var norsk að uppruna en hafði starfað sem vændiskona í Las Vegas í áratugi .
Hún hafði gengist undir fjölmargar fegrunaraðgerðir en nú var hún komin yfir fertugt og farin að láta á sjá .
Aðrir gestir voru af svipuðu sauðahúsi , fólk með fortíð og jafnvel glæpi á samviskunni .
Fólk var að tala um mann sem von væri á sem ætti nóg af kókaíni og eftirvæntingin fyllti loftið .
Loks kom gesturinn kærkomni og reyndist hann enginn annar en Robert .
Hann horfði á mig og við létum bæði eins og við þekktumst ekki .
Hann tók upp kókaínið og byrjaði á að rétta mér línu .
Ég sem var hætt .
Ég hikaði andartak en saug síðan upp efnið af speglinum .
Ekkert við þetta augnablik benti til þess að þetta yrði nóttin sem líf mitt breyttist .
Ég fann kunnugleg áhrifin fara um líkamann en ólíkt því sem ég áður þekkti fylgdi þeim enginn léttir á sálinni .
Ég fann til yfirþyrmandi vonbrigða og eftirsjár .
Hvað var ég að gera ?
Ég sem var hætt .
Mér var farið að ganga svo vel .
Og níu ára stelpan mín svaf vært í rúminu .
Allt virtist vera tapað .
Ég var vonlaus .
Ég fann mig sökkva og hvernig sem ég fékk mér meira af efnum virtist ég verða meðvitaðri um vonleysi mitt .
Ég tók eftir því að ég var í bol sem merktur var Dead Kennedys en það var hljómsveit sem var í uppáhaldi hjá mér á þessum tíma með sitt kaldhæðna rokk .
Á bolnum stóð líka « live fast and die young » og ég gerði mér ljóst að það var það sem ég vildi .
Ég vildi deyja ung ; helst fljótlega .
Mér fannst ég hafa lifað í heila eilífð og hafa reynt meira en ég réð við .
Mér fannst enginn þess umkominn að segja mér neitt sem ég ekki vissi .
Ég sá enga sérstaka von framundan .
Í framhaldi af þönkum mínum afréð ég að búa til ommelettu og setti í hana hrúgu af hugvíkkandi sveppum sem einhver í partíinu hafði tínt ofan við bæinn í morgunsárið .
Mér bauð við máltíðinni en át eins mikið og ég mögulega gat .
Ég vissi að þetta gat verið hættulegt en mér stóð á sama .
Svo sturtaði ég í mig bjór .
Mér til mikillar skelfingar áttaði ég mig á því að efnin voru hætt að deyfa eins og þau höfðu áður gert .
Mér fór að líða mjög illa og ég ráfaði út í runna framan við húsið .
Ég heyrði hávaða sem hélt áfram hvernig sem ég reyndi að halda fyrir eyrun eða um höfuðið .
Það var eins og hann kæmi innan frá .
Ég sá fyrir mér allt fólkið inni og heyrði skvaldrið út um gluggann fyrir ofan mig .
Allt snerist í hringi í vitund minni .
Á endanum kastaði ég upp með þvílíkum erfiðismunum að ég óttaðist að ég myndi kafna undir glugganum heima hjá mér .
Ég náði þó andanum að lokum og skreiddist upp stigann og aftur inn í húsið .
Þar virti ég fyrir mér mannskapinn og spurning vaknaði í huga mínum : « Hvað er ég að gera með þessu fólki ? »
Það var eins og ég sæi allt í nýju ljósi .
Ég sá að þetta voru daprar persónur sem höfðu orðið undir í lífinu og áttu aðeins eitt áhugamál sameiginlegt ; vímuefnaneysluna .
Ég sá að ég átti enga samleið með þeim .
Um leið varð mér ljóst að ef eitthvert þeirra hugsaði það sama þá væri ég ein af þessu dapra fólki .
Ég sá sjálfa mig utan frá .
Ég vildi losna við þetta fólk og fá að vera ein .
Ég stakk upp á að við færum öll á barinn til að hlusta á hljómsveit og laug einhverju um ódýra drykki .
Hvítan í augunum hennar var heiðskír og ljómandi - nýkomin frá guði , eins og pabbi Evu sagði þegar hún var lítil .
« Ég á mörg föt , » sagði Eva .
« Og pollagalla eins og þú átt , til að leika í rigningunni . »
« Pabbi er veikur , » sagði stelpan og gretti sig .
« Er hann veikur ?
Það var leiðinlegt . »
« Já .
Hann ældi í klósettið . »
Timbraður , helvítis kvikindið , hugsaði Eva .
« Ég var einu sinni svo veik að ég - » byrjaði Eva en var trufluð þegar mamman , sem hafði slitið símtalinu , kallaði á stelpuna með nafni sem Eva heyrði ekki , hvarflaði augunum svo snöggt yfir á Evu .
Hún er hrædd við mig , hugsaði Eva , eins og ég sé eitthvert úrhrak , hóra og barði niður heiftina sem vildi brjótast upp úr henni .
Stelpan sneri sér orðalaust við og hljóp til mömmu sinnar sem tók um höndina á henni , strauk óhreinindi framan úr henni og leiddi hana yfir að barnavagninum .
« Afsakaðu ! »
sagði Eva , hátt , svo konan heyrði , og stóð upp af bekknum .
« Ég átti að hitta mann hérna klukkan tvö , þú gætir kannski sagt mér hvað klukkan er ? »
Konan sagðist ekki vera með klukku , gekk svo í burtu og ýtti á undan sér barnavagninum og hverju því sem var ofan í honum ; við hliðina á henni trítlaði stelpan og skimaði dökku , óttaslegnu augunum sínum yfir öxlina til Evu .
« Ég ætlaði ekki að reka ykkur burt ! »
hrópaði Eva á eftir þeim en konan leit ekki við .
« Ég er ekki að fara að sprauta mig hérna eða SELJA MIG !
Ég var að koma úr PARTÝI þar sem ég SOFNAÐI ! »
hélt hún áfram að hrópa og bölvaði svo hrædda millistéttarhópsálarpakk andskoti meðan mæðgurnar hurfu inn í rigninguna .
Eva skimaði kringum sig yfir róluvöllinn , sá engan og ekkert þarna sem gæti mögulega átt erindi við hana eða sagt henni « allt » , hugsaði um krókódílamerkið á pólóskyrtunum , sterkgræna , hníftennta krókódílana sem drógu bráðina sína djúpt ofan í hellana undir árbökkunum þar sem hún rotnaði í köldu myrkrinu , þaðan sem ekkert gæti sloppið , ekki einu sinni sálir dýranna .
Hún nuddaði hita í lærin , stappaði fótunum en gekk svo af stað heim til sín ; óljósar slitrur frá draumnum sem hana dreymdi um nóttina komu til hennar en hún ýtti þeim frá sér , hugsaði um Hrafn og símtölin um nóttina , reyndi að rifja upp hvað hún hafði gert en gat það ekki .
13. kafli Augu hestsins « Hvað er að sjá þig greyið mitt !
Hvað ertu búin að gera ? »
Kerlingin gapti , renndi augunum upp og niður eftir Evu .
« Þessir unglingar !
Ertu að koma heim til þín núna ?
Og lyktar eins og bjórtunna . »
« Finnurðu lykt af mér ? »
Hún hélt hún hefði náð að skola og klæða af sér ummerki næturinnar .
Kerlingin lokaði dyrunum og ýtti henni á undan sér inn í stofuna .
« Ég ætlaði bara rétt að kíkja við ...
Er áfengislykt af mér - »
« Ég er að stríða þér .
Þú lítur vel út , ekkert að þér .
Ég sá þig koma inn áðan , í sjónvarpinu , og ætlaði að fara að hafa samband við þig .
Þú varst í pilsinu frá því í gær , rifið er það ekki ? »
« Sástu mig í sjónvarpinu ? »
sagði hún , og mundi um leið eftir rás 14 .
« Ekki halda að ég sitji hérna allan daginn og glápi á anddyrið .
Ég á mér líf .
En ég átti von á sendingu .
Og þeir hafa ekki alltaf samband strax , þeir í anddyrinu . »
Kerlingin spurði hvort hún vildi ekki kaffi en Eva afþakkaði , sagðist ekki drekka það ofan í þynnku .
« Ég verð taugaveikluð af því ...
Timburmenn ! »
hrópaði hún á eftir kerlingunni inn í eldhús .
« Þín kynslóð talar víst ekki um þynnku ... »
bætti hún við , annars hugar .
Hún hafði ekki ennþá drukkið neitt .
Eftir að hún kom heim , og eftir að hafa baðað sig , reyndi hún að sofna í sófanum inni í stofu en gat það ekki .
Þegar hún lokaði augunum komu grámóskulegir , afskræmdir svipir innan á augnlokin , kjarnorkusveppir , föl börn .
Og henni fannst hún ekki vera ein í stofunni , heldur eins og einhver sæti við hvíta , dúklausa stofuborðið .
Tvær konur .
Hún hafði reynt að hringja í Hrafn , en fyrst svaraði hann ekki og svo var slökkt á símanum .
Heimurinn var að leysast upp , hún skildi ekki lengur hvar hann byrjaði og hún endaði .
Það var eitthvað að henni .
Íbúð kerlingarinnar var tómleg , húsgögnin einföld og stílhrein og fá , sem kom henni á óvart ; hún hafði búist við einhvers konar þykkri , mettaðri leðju af fortíð kerlingarinnar úti um allan heim : minjagripum frá París , Ungverjalandi , Kína , málverkum , framandlegu skrauti , þykkum teppum á gólfum - ofhlöðnum herbergjum frekar en þeim nýríka , dauðhreinsaða anda sem var þarna og svipaði til íbúðar hennar sjálfrar .
En einn af hlutunum vakti athygli hennar - stórt olíumálverk sem hafði verið tekið niður eða ekki ennþá hengt upp , og hallaðist upp að einum veggnum .
Málverkið var af konu sem lá þversum yfir rúm , klædd þunnum , hvítum náttkjól , fæturnir örlítið glenntir og hendurnar teygðar í uppgjöf yfir höfuðið sem slútti fram af bríkinni .
Augu konunnar voru lokuð og andlitið svipbrigðalaust , næstum eins og hefði liðið yfir hana - af sársauka , mögulega , eða einhvers konar alsælu .
Ofan á konunni , milli brjóstanna , hnipraði sig glaðhlakkalegur svartur púki eða mara sem rann næstum saman við myrkan bakgrunn þar sem heiðhvítt hestshöfuð gægðist út um tjöld .
Og það var hesturinn , eða augu hestsins , sem voru það óhugnanlegasta á myndinni - hvít og samlit höfðinu , líflaus , starandi og blind , og minntu Evu á grímuna í veggnum ofan við rúmið hennar .
Kerlingin kom inn í stofuna með bakka fullan af súkkulaðibitum og kaffi sem hún sagði að væri « apakaffi » , nýkomið úr regnskóginum .
« Þeir éta plöntuna en skila baununum aftur út um rassinn .
Þú verður að smakka . »
Þær settust við stofuborðið .
Eva tók við bolla úr höndum kerlingarinnar og íhugaði hversu mikið hún þyrfti að segja henni , eða gæti sagt án þess að glopra út úr sér öllum hálfköruðu grunsemdunum , dularfullu miðunum , sem kerlingin myndi snúa upp á áfengistremma eða ótta við yfirvofandi höfnun , sem hún þyldi ekki að heyra núna .
Hana vantaði upplýsingar um hvað hefði gerst fyrir aftan spegilinn á barnum , af hverju hún hefði vaknað í rúmi á Melunum , hver gengi um í bláum vindjakka , og hvað hún gæti hafa sagt við Hrafn .
Hún ákvað að flækja þetta ekki frekar fyrir sér .
« Ég hitti hana Rannveigu í gær , vinkonu þína .
Á kaffihúsi ... »
Kerlingin lagði frá sér bollann , brosti framan í hana eins og hún vissi að Eva ætlaði að leyna hana einhverju og þætti það vonlaust en skoplegt .
« Og hvað ?
Gerðist eitthvað ? »
« Að sjálfsögðu ekki .
Af hverju spyrðu að því ?
Eins og hvað ? »
Eva saup á kaffinu , sem var sterkt og rammt .
« Þú lítur út fyrir að vera - þú ert óróleg að sjá , eins og eitthvað hafi gerst . »
« Við fórum út að skemmta okkur .
Mig langaði bara að hitta hana aftur , spyrja hana út í gærkvöldið . »
« Spyrja hana að hverju ? »
« Um nafnið á staðnum sem við fórum á , til dæmis .
Einhver staður sem ég hef aldrei komið á , við höfnina .
Og um vinkonu hennar sem var með okkur . »
« Þú ert meiri stelpukjáninn , » andvarpaði kerlingin , hristi höfuðið .
« Eitthvað hefur gerst í nótt .
Eitthvað slæmt !
Þú þarft ekki að segja mér frá því frekar en þú vilt , en ég sé það .
Þegar maður er að ganga í gegnum erfitt tímabil eins og þú ert að gera , þá hagar maður sér stundum óskynsamlega .
En þú verður að passa þig , þegar þú ert orðin ein .
Og eins og ástandið er í dag - strákar að lauma einhverju út í drykkina hjá stelpum , nauðgunarlyfjum , eða bíða færis þegar þær slaga heim til sín , klámkynslóðin , algert virðingarleysi fyrir mennskunni - »
« Láttu ekki svona , » sagði Eva og varð pirruð , hafði enn einu sinni á tilfinningunni að kerlingin væri í hlutverki - eldri kona talar við yngri um óskiljanlega breytta tíma , setur fram bjánalegar aðvaranir , flíkar uppgjöf , undrun , hræðslu , og það fór henni ekki sérlega vel , eða var öllu heldur lítt sannfærandi .
Hjartað í henni byrjaði að slá hraðar og hún uppgötvaði að meðan þær spjölluðu hafði hún þambað hálfan bolla af kaffinu , sem hún ætlaði bara að dreypa á , og fann hvernig innilokunarkenndin steyptist yfir hana , andardrátturinn , spennan í maganum , löngunin til að rífa upp næstu dyr og hlaupa út .
« Nei , nei , » sagði kerlingin og hló hátt , sturtaði í sig úr bollanum .
« Ég er að færa svolítið í stílinn .
Við skulum ekki tala svona .
Það er ekkert gaman að tala bara um nauðgunarlyf ...
menn sem nauðga sér upp á rænulausar konur . »
Hún horfði rannsakandi á Evu .
« Líður þér eitthvað illa ?
Þú ert að fölna . »
« Það er allt í lagi , » sagði Eva .
« Kaffið .
Ég ætlaði ekki að drekka svona mikið .
Ég er viðkvæm fyrir koffíni ...
Mamma fékk alltaf hjartsláttartruflanir og svitaköst af einum bolla . »
« Greyið mitt , » sagði kerlingin .
« Þú verður að fara betur með þig .
Viltu fá eitthvað annað , koníak kannski ? »
Eva jánkaði koníakinu , og meðan kerlingin hokraði yfir vínskáp í stofunni talaði hún um drauminn sinn við hana , sagðist hafa dreymt eitthvað um mömmu sína , og sálfræðing sem hún hefði hitt einu sinni fyrir löngu og hún ætlaði að byrja aftur að hitta .
Kerlingin sagði að það væri gott , sagði að Rannveig hefði hitt sálfræðing einu sinni í viku í mörg ár og allir sem vildu gætu séð hversu hamingjusöm hún væri .
« Ég hringi bara í hana snöggvast , » sagði kerlingin og kom aftur að borðinu , « býð henni upp til okkar í kaffi og koníak .
Þá geturðu líka spurt hana að öllu sem þú vilt . »
Hún lagði hálffullt koníaksglas fyrir framan Evu , dró upp straumlínulagaðan , mjóan síma , líkan víbrador , og um leið hringdi síminn hennar Evu .
Hrafn .
Hún spratt upp frá borðinu , greip með sér koníakið og svaraði : « Hæ . »
« Þú ert vöknuð , semsagt , » sagði hann , hélt svo áfram án þess að bíða eftir að hún segði eitthvað : « Ég veit ekki hversu mikið þú manst frá nóttinni eða hvað þú gerðir en mér er sama - »
« Hrafn - » sagði hún , reyndi að grípa frammí fyrir honum , stöðva hann .
« Ég veit hvað þú ætlar að segja .
Þú hefur sagt það áður , síðast í fyrradag .
Ég get ekki lifað svona .
Ég get þetta ekki .
Aldrei aftur .
Af hverju ferðu ekki í meðferð , eftir hverju ertu að bíða ?
Það sem þú gerðir var viðbjóðslegt , af mörgum viðbjóðnum sem ...
og slekkur svo á símanum ! »
« Hvað gerði ég ! ?
Ekki tala svona við mig , gerðu það , mér þykir þetta leiðinlegt , ég veit ekkert - »
« Fyrst hringirðu í mig af einhverjum stað og segist vera að láta ríða þér af einhverjum - af einhverju viðrini .
Og hálftíma seinna fæ ég sms um að þú sért niðri við Ægisíðu og ætlir að drepa þig .
Og þegar ég reyni að hringja er slökkt á símanum , helvítis auminginn þinn !
Veistu hvað ég hef haft miklar áhyggjur - »
« Ég man ekki eftir þessu ...
ég get ekki , » byrjaði Eva og sá að kerlingin var hætt að tala í símann og fylgdist með henni .
Hún sneri sér undan , gekk að einum af gluggunum og horfði út yfir Sundin og Esjuna .
« Þú veist ekki hvað mér þykir þetta ...
Ég veit ég get ekkert sagt , mér þykir þetta svo leitt ...
Ég verð að hitta þig , við verðum að tala um þetta . »
Úti var byrjað að dimma , hún sá það , umhverfið var að leysast upp , heimurinn dofnaði og smækkaði niður í eina rödd í eyranu á henni .
« Ég get ekki hitt þig , » sagði röddin , full af fyrirlitningu og heift .
« Mig langar ekki að hitta þig , ég hef ekkert sofið í alla nótt og ég vil það ekki .
Þetta er botninn .
Ég get ekki verið með þér .
Við getum ekki verið saman .
Þetta hefur oft verið fáranlegt en ég veit ekki hvað þetta er núna .
Við eigum ekki að vera saman . »
Hún byrjaði að gráta og var sama þótt hann heyrði það , grét með lágu ískri í símtólið og gat ekki stöðvað sig .
« Ekki segja þetta ...
fyrirgefðu ...
fyrirgefðu svo mikið , fyrirgefðu mér ...
ég ætlaði ekki að vera svona , ég elska þig svo mikið - »
« Ég get þetta ekki , » sagði hann og hún reyndi að segja eitthvað en gat það ekki , hálsinn á henni var klemmdur og þrútinn .
Hann endurtók að hann gæti þetta ekki lengur , hann vildi ekki tala við hana og þau gætu ekki verið saman , svo kom sónn .
Hún klemmdi aftur augun , þrýsti símanum upp að enninu og hristist af gráti sem dýpkaði , allt var móða og þungur kæfandi sláttur í sálinni ; hana langaði að einhver kýldi hana í andlitið , stappaði á henni þar til hún hyrfi ofan í jörðina , fylltist hvítu suði bakvið augun og væri ekki lengur .
Hún dró djúpt ofan í sig andann , lyfti höfðinu , sló inn númerið hans og beið .
Slökkt á símanum .
Hún sló númerið inn aftur .
Aftur slökkt .
Hélt áfram að hringja og byrja upp á nýtt og endurtók þetta þar til hún fann fyrir hendi á öxlinni á sér .
Kerlingin bograði yfir henni og sagði að hún yrði að vera róleg .
Eitthvað .
Rannveig stóð fyrir aftan hana .
« Verum rólegar bara , » sagði kerlingin lágt , uppi við eyrað á henni .
Eva hugsaði um fleirtöluna - eins og þær væru allar í þessu saman , en það var ekki rétt , hún var ein , hún þekkti þessar konur ekki , þær voru ekki vinkonur hennar , ekki skyldar henni á neinn hátt og hún kom þeim ekki við , þetta var lygi , þykjustuleikur .
« Bara einn maður , » hélt kerlingin áfram , og Eva myndi jafna sig , Eva væri ennþá lifandi , hún mætti ekki missa trúna á lífið , lífið héldi áfram , veruleikinn væri áfram « Ekki tala við mig um veruleikann ! »
öskraði hún framan í kerlinguna og gat ekki hamið sig , langaði að klóra af henni andlitið , sökkva nöglunum inn í flata ópersónulega grímuna sem var andlitið á henni .
« Þú veist ekkert !
Allt er búið ...
veruleikinn er DAUÐI , botnlaus helvítis DAUÐI ! »
Kerlingin sagði ekki neitt , horfði svipbrigðalaus framan í hana , eins og henni væri sama um að láta öskra á sig af frekri smástelpu .
Rannveig birtist með flösku , hellti í glasið hjá Evu sem byrjaði aftur að grenja , missti frá sér reiðina og hvarf aftur ofan í einsemdina og sorgina , fann símtalið koma yfir sig í köldum bylgjum sem áfengið gat ekki dempað , heyrði sjálfa sig biðja um eitthvað róandi og kerlingin sótti töflur handa henni .
Hún át tvær töflur , heyrði kerlinguna og Rannveigu pískra sín á milli og vissi að eitthvað væri rangt , eitthvað miklu meira en símtalið og það sem hafði gerst um nóttina .
Hún yrði að koma sér þaðan út .
Hún þekkti þetta fólk ekki , skildi ekki hvað hún var að gera þarna eða af hverju hún hafði verið þarna allan þennan tíma , inni í þessu húsi , þessari íbúð .
Hún spurði hvar klósettið væri , gekk inn á klósett og lokaði á eftir sér , skvetti framan í sig köldu vatni og fletti upp númerinu hjá Sigurlínu ; hringdi í númerið og lenti á símsvaranum , náði að róa sig nægilega mikið til að lesa inn nafnið sitt og símanúmer , sagði að allt væri í rugli og hún væri ekki viss um hvað hún myndi gera .
Svo skolaði hún aftur framan úr sér , horfði á grátþrútið andlitið í speglinum , hinkraði í nokkrar mínútur í von um að Sigurlína hringdi en fór svo aftur fram .
« Ég ætla að fara , » sagði hún .
« Mér líður ekki vel hérna inni . »
« Hvert ? »
spurði kerlingin og gjóaði augunum á Rannveigu sem sagði ekki neitt .
« Burt héðan .
Út ...
Til að byrja með .
Ég bjarga mér , hafðu engar áhyggjur af því . »
« Ég er ekki viss um að þú ættir ... »
byrjaði kerlingin en þagnaði þegar Eva fór út úr stofunni , opnaði útidyrnar , steig fram á gang og lokaði á eftir sér ; gekk svo að lyftunni og pantaði hana til sín .
Gangurinn var undarlega þögull , næstum eins og allt húsið héldi niðri í sér andanum .
Hún steig inn í lyftuna og fann að töflurnar sem kerlingin hafði gefið henni voru byrjaðar að virka - suð í höfðinu , doði fremst í puttanum sem hún notaði til að ýta á takkann í lyftunni .
Lyftan seig niður á við og Eva dofnaði í hnjánum , yfir herðarnar og fremst á nefbroddinum .
Uppi í einu horni lyftunnar blikkaði öryggismyndavél .
Dyrnar opnuðust .
Eva steig út úr lyftunni og sá að hún hafði farið á vitlausa hæð , var í bílastæðahúsinu í kjallaranum .
Í skugganum úti undir vegg var sendiferðabíll með spegilgluggum .
Henni fannst eins og einhver sæti inni í bílnum og horfði á hana .
Hún hopaði aftur inn í lyftuna , hallaði sér fram og pírði augun vandlega til að hitta fingrinum á takkann fyrir anddyrið ; lyftan lyftist , dyrnar opnuðust aftur og hún steig út .
Anddyrið var stórt og bjart , eins og danssalur .
Hún gekk hægt yfir dansgólfið að borði sem líktist löngu barborði úr fægðri , gljáandi eik .
Hún bað dyravörð að hringja fyrir sig á leigubíl , hún mundi ekki lengur nein símanúmer en það var í lagi , hún mundi nafnið á götunni þar sem mamma Hrafns bjó , hafði gleymt númerinu en það skipti ekki máli , gatan var nóg .
Dyravörðurinn var sá sem hét Snorri .
Hann spurði hvort hún vildi ekki setjast og bíða frekar en að fara út , hún liti út fyrir að vera svolítið ringluð .
« Ég ætla að bíða úti , » sagði Eva , « ...
í frísku rigningunni . »
Hún gekk í áttina að rigningunni sem féll með notalegu , dempuðu hljóði .
Með hverju skrefinu sem hún tók var eins og rigningin fjarlægðist .
Dyravörðurinn Snorri hélt undir olnbogann á henni og leiddi hana að sófa .
Hún reyndi að losa sig undan höndunum hans , fann fyrir óttanum eins og litlum blossa djúpt inni í brjóstinu en gat ekki gert neitt og svo hugsaði hún að það skipti ekki lengur máli , allt væri hvort sem er búið og hefði verið fyrir löngu .
Í sófanum hallaði hún sér upp að Snorra og sagðist hafa séð hann í sjónvarpinu um nóttina , hann hefði verið að fróa sér .
Svo birtist kerlingin og maður með svarta tösku sem horfði of skæru ljósi í augun á henni .
Læknir .
Svo var hún aftur í íbúðinni .
II.
HLUTI
1. kafli Ást og list Hún vaknaði í svefnherberginu .
Birtan var mjúk og þæfð .
Utan af svölunum barst lágt rigningarhljóð .
Hún hjúfraði sig betur inn í sængina , lokaði augunum og dottaði í einhvern tíma , kom svo snögglega til sjálfrar sín þegar hún mundi eftir símtalinu við Hrafn .
Hún fór inn á bað og skvetti framan í sig vatni .
Baugarnir undir augunum á henni voru eins og glóðaraugu .
Hún var í hvítum bol og nærbuxum , en mundi ekki hvernig hún endaði uppi í rúminu eða hver hafði klætt hana úr .
Atburðir gærdagsins voru fjarlægir og svolítið draumkenndir en hún ákvað að velta sér ekki upp úr því .
Þetta væri búið , og líf hennar allt eins og hún hafði þekkt það hingað til .
Hún myndi breyta sjálfri sér , neðanfrá og upp , og byrja á drykkjunni .
Ást og list hugsaði hún og starði á sig í speglinum , en fyrst ástin .
Hrafn .
Hún fann fötin sín frá því daginn áður , á stól inni í svefnherbergi , sótti gemsann ofan í vasa og sá að enginn hafði hringt .
Frammi í eldhúsi , meðan hún beið eftir kaffinu , gerði hún lista yfir það sem hún ætlaði að byrja á að breyta , hvað hún treysti sér til að gera hjálparlaust ; fyrst myndi hún flytja burt úr íbúðinni , sem væri einfalt - henni leið illa þarna ; svo gerði hún lista yfir fólk sem hún þekkti og gæti hjálpað henni um íbúð eða gistingu ; í Bandaríkjunum og líka á Íslandi voru margir sem gátu talist vinir hennar og væru tilbúnir að hjálpa henni , og ætluð leiðindin eða borgaraleg , þurrkuntuleg viðhorfin sem höfðu gert hana fráhverfa þeim í upphafi voru aldrei nema bjögun í lífsafstöðu hennar sjálfrar , sprottin af stöðugum upp- og niðurferðum fyllerís , þynnku .
Þessi játning var henni furðulega auðveld , þótt hún fæli í raun í sér umsnúning á öllum gildum hennar í lífinu fram að þessu .
Hún vissi ekki af hverju hún hafði leitt þetta hjá sér , hingað til , hversu gallað líf hennar var eða hversu uppfullt það var af sjálfsvorkunn og reiði , og tilfinningar hennar urðu ruglingslegar : stjórnlaus hamingja yfir möguleikum þess sem gengist á hönd jákvæði tilverunnar , eða slítandi , óbærilegar efasemdirnar um hana sjálfa , enn eitt « kastið » í bígerð , og sá sjálfa sig eins og utanfrá á sloppnum , svona nývaknaða yfir kaffinu rétt einu sinni enn að hífa sig upp á skóreimunum í algerri afstöðubreytingu til lífsins , rússandi yfir nýju « tímabili » sem væri í þann mund að hefjast .
Hún gekk inn í stofu .
Klukkan var ellefu um morgun .
Utan við gluggana var rigning og grátt , þoka yfir Flóanum þannig að sást ekki yfir á Kjalarnes .
Í þokunni mótaði fyrir dýpkunarpramma , sogandi leðju af hafsbotninum , og nokkrum mávum á sjónum skammt frá Sólfarinu .
Hún ákvað að fara út að labba , hringja nokkur erfið símtöl , sem yrðu ekki jafn erfið úti undir beru lofti ; koma svo aftur inn , pakka ofan í töskurnar og fara .
Hún greip með sér litla listann sem hún hafði skrifað , klæddi sig í kápuna , fór fram í anddyri og pantaði til sín lyftuna .
Meðan hún beið eftir lyftunni tók hún fram gemsann og fletti upp á listanum yfir símtölin sem hún hafði hringt undanfarna daga .
Um nóttina þegar hún var á fylleríi var eitt símtal til Hrafns , klukkan fjögur , og væri líklega símtalið sem hann talaði um - þar sem hún sagðist vera að ríða einhverjum manni .
Hún mundi ekki eftir þessu .
Klukkutíma seinna , þessa sömu nótt , virtist hún svo hafa sent eftirfarandi sms til Hrafns : « Er við ægisíðu ætla að drepa mig » .
- Þetta sem eyðilagði allt , og hún skildi að hann reiddist henni .
En hún hafði ekki sent skilaboðin .
Hún var viss um það .
Hún var fær um að gera allan fjandann , en ekki þetta , auk þess sem stafsetningin passaði ekki , hún notaði ekki æ eða í eða ð í sms-um , kunni það ekki , hvað þá þegar hún var drukkin .
Lyftan kom ekki .
Hún ýtti aftur á takkann og fannst eins og ætti að koma ljós þegar hún ýtti á hann , reyndi að rifja upp hvernig þetta hafði verið en var ekki viss .
Ljós eða ekki .
Eftir eina eða tvær mínútur voru dyrnar ennþá lokaðar .
Hún dró fram lykilinn að íbúðinni og hugsaði að líklega hefði henni yfirsést eitthvað , bar litla glitrandi tölvusmárann í lyklinum upp að takkaborðinu , eins og hún gæti með því ræst eitthvert hulið vélavirki í lyftunni , en vissi um leið að það var út í hött , hún hafði aldrei þurft að gera neitt þessu líkt áður .
Hún lamdi í takkann og bölvaði .
Kaldur sviti spratt út á henni allri og hún færði sig frá dyrunum , virti þær fyrir sér , svipaðist um eftir tökkum eða snertiskjám eða skynjurum sem hún hefði ekki tekið eftir áður , einhverju sem hefði hrokkið úr skorðum , neyðarlæsingu niðri við gólf eða aðvörunarljósi um rafmagnsleysi eða að lyftan væri biluð .
Svona verður þetta þá , svona einfalt , hugsaði hún , tók af sér kápuna og fleygði í gólfið , krafsaði puttunum inn í rifuna milli hurðanna og reyndi að toga í sundur , barðist við að ná stjórn á sér , leiða hjá sér ísmeygilega röddina innra með henni sem sagði að hún hefði vitað þetta frá fyrsta degi .
Hún kreppti hnefana , öskraði einu sinni snöggt á lyftuna og um leið hringdi síminn .
Hún stóð hreyfingarlaus og hlustaði á hringinguna en flýtti sér svo inn í eldhús , lyfti tólinu .
« Kveiktu á sjónvarpinu , » sagði karlmannsrödd .
« Hver er þetta ? »
hrópaði hún en um leið kom sónn .
Hún skellti á , fór inn í stofu , hugsaði um flóðbylgjur , jarðskjálfta , hryðjuverkaárásir og viðbrögð Almannavarna : Reykjavík - yfir nótt - hefði orðið fyrir hryðjuverkaárás og margir væru dauðir , eftirlifendur mættu ekki fara út á göturnar og starfsfólkið væri að hringja í fólk til að segja því að fá nánari upplýsingar í sjónvarpinu .
Hún kveikti á sjónvarpinu ; lágt suð heyrðist frá tækinu , grátónar komu í svartan skjáinn og svo birtist mynd : á dreif um glampandi klaka , sem varð ljóst parket , birtust húsgögn , stóll , hillur , endinn á barborði , og efst fyrir miðjum rammanum stóð einhver hreyfingarlaus og sneri bakinu að skjánum - kona , íklædd rauðri kápu og gallabuxum , hárið dökkt og lá niður á mitt bak ; yfir aðra öxlina glitti í sjónvarp .
Án þess að taka augun af skjánum lyfti Eva annarri hendinni og hélt henni lárétt út frá sér og konan í sjónvarpinu gerði það sama .
Hún sneri sér við , hægt , og horfði yfir að veggnum andspænis sjónvarpinu .
Veggurinn var auður .
Hún skimaði yfir vegginn , í kverkarnar og niður að gólfi , sneri sér aftur að sjónvarpinu , byrjaði svo að hörfa afturábak án þess að taka augun af skjánum - myndinni af konunni , henni sjálfri , sem varpaðist inn í sjónvarpið og margfaldaðist innávið í mynd af mynd .
Hún hörfaði lengra þar til hún steig út úr skjánum , fann vegginn fyrir aftan sig og þrýsti bakinu upp að honum .
Skjárinn flökti og breyttist í mynd af konu , séðri að framanverðu ; fyrir aftan hana hvítur veggur .
Hún stóð teinrétt uppi við vegginn , í rauðu kápunni sinni , og horfði beint í myndavélina , í sjónvarpið og augun á sjálfri sér .
Hún tók augun af sjónvarpinu , náði í fjarstýringuna og slökkti , gekk inn í eldhús og kveikti í sígarettu .
Síminn hringdi aftur .
Hún horfði á hann hringja , dró ofan í sig reykinn , lyfti tólinu , heyrði lágt suð , hægan og djúpan andardrátt smjúga inn í sig .
Svo röddin - sú sama og áður , dimm og bjöguð karlmannsrödd sem sagði að allt yrði í lagi ef hún hlýddi því sem henni væri sagt ; hún ætti að fara inn í svefnherbergi , ganga að veggnum ofan við rúmið og leggja andlitið á sér inn í grímuna - núna .
Ef hún gerði þetta ekki yrði henni refsað .
Svo sónn .
2. kafli Nýja lífið hennar Hún settist við barinn og hellti hvítvíni í glas , gjóaði augunum yfir að sjónvarpinu , en greip svo viskíflösku og sturtaði upp í sig .
Þannig byrjaði nýja lífið hennar .
Hún hafði haft rétt fyrir sér , grunurinn var staðfestur - það var eitthvað !
Og í deyfandi örvæntingunni miðri var tilfinning fyrir létti sem hún reyndi að upphefja , að nú væri - staðan væri slæm , en hún hefði að minnsta kosti formað sig og núna vissi hún hvað væri hvað og hvað ekki .
Þetta væri ekki lengur í hennar höndum .
Hún væri föst þarna inni og kæmist ekki út .
Hún var fangi .
Hún gæti hringt niður í anddyri og sagt dyraverðinum að lyftan væri biluð og hún væri föst þarna inni en hún vissi ekki númerið .
Hún hafði gleymt því .
Eins og hún gleymdi öllu .
Hún reiddist sjálfri sér , hugsaði að hún væri heimsk og kærulaus , og þuldi þetta yfir sjálfri sér aftur og aftur .
Hún tók upp símann og hringdi í Hrafn en hann svaraði ekki , líklega væri hann ennþá fúll út í hana - fúll !
Hringdi svo í klukkuna sem svaraði ekki heldur , og í 112-Neyðarlínu sem svaraði ekki .
Hún hljóp að dyrunum sem lágu að svölunum .
Þær voru læstar .
Þær höfðu aldrei áður verið læstar , hún sá ekki einu sinni hvernig þeim var læst .
Hún sótti símaskrána , ætlaði að fletta upp á símanum í anddyrinu en uppgötvaði að hún vissi ekki húsnúmerið , hringdi þá af handahófi hingað og þangað og enginn svaraði ; annaðhvort var hún alein í borginni eða síminn var bilaður .
Og hún var dofin og það var gott , fjarlægðin á milli hennar og heimsins var of mikil til að hún gæti tekið hann alvarlega , hann kom henni ekki við - Gríman , hugsaði hún og rifjaðist upp fyrir henni það sem maðurinn hafði sagt í símann .
Hafði einhver talað við hana í símann ?
Hver talaði við hana í símann ?
Hvenær ?
Var það daginn áður ?
Af hverju átti hún að leggja höfuðið inn í grímuna ?
Hún fór inn í svefnherbergi og horfði á vegginn , á grímuna sem var illa greinanleg í dagsbirtunni , hvítt í hvítu ; mátaði andlitið í huga sér að veggnum , fylltist viðbjóði , innilokunarkennd , og einhverju sem var hvort tveggja og meira að auki .
Og hafði aðdráttarafl , á sinn hátt .
Þetta var ekki svo slæmt .
Hún horfði á rúmið ; mundi hversu notalegt hafði verið að móka í rúminu um morguninn , eða var lengra síðan ?
Hvað hafði gerst síðan hún vaknaði ?
Hvað ef þetta var allt einhvers konar misskilningur ?
Eitt sinn heyrði hún sögu um stelpu sem byrjaði að breyta önduninni upp úr einhverri jóga-kennslubók , svo festist hún - í einhverri rangri öndun , og öll efnaskiptin í heilanum breyttust og hún varð geðklofi .
Árið 1941 kaus SÍBS Sigurð Magnússon fyrrverandi yfirlækni á Vífilsstöðum og Kristínu Vídalín Jacobson sína fyrstu heiðursfélaga og var það vel við hæfi að heiðra þessa frumkvöðla hvorn á sínu sviði .
Starf kvenfélaga víða um land var á svipuðum nótum og hjá Hringskonum þótt hvergi hafi það verið eins öflugt .
50
Þegar tók að sjá fyrir endann á berklaveikinni á sjötta áratugnum var farið að nota berklahælin fyrir aðra sjúklinga , einkum langveika .
Það var hald margra að berklahælin hefðu sannað gildi sitt og þau ásamt framförum í læknisfræði , meiri þekkingu og þrifnaði almennings hefðu að lokum sigrast á þessum vágesti en aðrir töldu endalok berklaveikinnar stafa af « náttúrulegum » ástæðum .
51
Frakkar voru umsvifamiklir í spítalarekstri hér á landi um og eftir aldamótin 1900 .
Í Reykjavík var byggður 20 rúma spítali árið 1902 sem þeir starfræktu a.m.k. til ársins 1914 en Reykjavíkurbær tók að mestu við rekstrinum og hafði hann með höndum til ársins 1927 .
Hér hefur starfsfólk spítalans stillt sér upp til myndatöku , líklega um 1910 .
Spítalinn var seinna notaður sem skóli um áratugaskeið .
Árið 1896 fóru líknarsystur af reglu St. Jósefs , sem sest höfðu að í Landakoti , að vista sjúklinga .
Þetta var upphafið á gifturíku líknarstarfi kaþólsku kirkjunnar á Íslandi .
Landakotsspítali var lengi helsta fræðastofnun í læknisfræði hérlendis enda störfuðu þar margir af færustu sérfræðingum landsins .
Umönnun og hjúkrun systranna þótti einstök en rekstur spítalans var sumum þyrnir í augum er líða tók á 20. öldina enda var hann ódýr í rekstri miðað við aðra spítala .
Um og eftir aldamótin voru byggðir þrír sérhæfðir spítalar fyrir sérstaka sjúkdóma .
Holdsveikraspítalinn í Laugarnesi ( efri mynd ) tók til starfa árið 1898 en hann var gjöf dönsku Oddfellow-reglunnar til Íslendinga .
Spítalinn brann árið 1943 .
Kleppsspítali ( neðri mynd ) var vígður árið 1907 en hann var í raun fyrsta opinbera spítalabyggingin á Íslandi og sú eina sem var algjörlega fjármögnuð af ríkissjóði .
Vífilsstaðaspítali ( sjá mynd á næstu síðu ) , sem raunar kallaðist Heilsuhælið á Vífilsstöðum eða Vífilsstaðahælið , tók til starfa árið 1910 og var að mestu byggður fyrir innlent samskotafé handa berklasjúklingum .
Þar var helsti berklaspítali landsins allt fram á sjötta áratuginn þegar verulega dró úr berklaveikinni .
Það er athyglisvert að eina stofnunin sem ríkissjóður fjármagnaði var til að vista geðsjúklinga og tillögur um bygginguna höfðu komið frá milliþinganefnd um fátæktarmálefni á Alþingi .
Skipan sjúkrahúsmála á 20. öld Flestar stofnanir heilbrigðiskerfisins voru vanbúnar og í raun má segja að eina sjúkrahúsið sem stóð undir nafni á fyrstu árum 20. aldar hafi verið Landakotsspítali í Reykjavík enda störfuðu nær allir helstu sérfræðingar landsins í höfuðborginni .
Þrátt fyrir tilvist Landakotsspítala var talið nauðsynlegt að reistur yrði landspítali sem jafnframt yrði kennsluspítali fyrir læknadeild háskólans .
Baráttan fyrir byggingu landspítala var löng og ströng og um margt sérstæð því verið var að berjast fyrir framgangi máls sem flestir töldu nauðsynlegt .
Fjárskortur hamlaði auðvitað en svo er um mörg mál þar sem það er í raun viljann sem skortir og þetta verður ljósara þegar athugaðir eru þeir fjármunir sem fóru til rekstrar- og byggingarstyrkja innan heilbrigðiskerfisins á fyrstu áratugum aldarinnar .
Vonin um landspítala var þó ekki með öllu horfin en það var einkum að þakka baráttu íslenskra kvenna að um síðir tókst að koma því máli í gegnum Alþingi og Landspítalinn í Reykjavík tók til starfa síðla árs 1930.52
Þótt sjúkrastofnanir í landinu væru orðnar 31 árið 1930 og sérmenntaðir heilbrigðisstarfsmenn tæplega 400 , var heilbrigðislöggjöfin á flestum sviðum orðin gömul og úrelt og til dæmis voru engin lög til um sjúkrahús .
Það var ekki fyrr en árið 1933 sem sett var heildarlöggjöf um sjúkrahús og aðrar heilbrigðisstofnanir .
Þar var meðal annars kveðið á um að ætíð þyrfti leyfi yfirvalda til að stofnsetja og reka sjúkrahús og að þau skyldu vera undir stjórn yfirlæknis .
53 Þetta kemur ef til vill spánskt fyrir sjónir nú á tímum en á þessum árum var meirihluti þessara stofnana í eigu annarra en ríkisvaldsins og sveitarfélögin áttu til dæmis um þriðjung þeirra .
54
Árið 1943 var samþykkt frumvarp til breytinga á lögum um sjúkrahús sem varð að lögum árið eftir .
Þar var kveðið á um að ríkissjóður ætti að borga helming af kostnaði við að byggja sjúkrahús á vegum sveitarfélaga og hluta daggjalda .
Þessi lagasetning kom byggingu sjúkrahúsa í skynsamlegri farveg og dró að einhverju leyti úr hrepparíg og hagsmunapoti á Alþingi í tengslum við fyrirgreiðslu vegna byggingar sjúkrahúsa á landsbyggðinni .
Um þetta leyti var búið að leggja grunninn að flestum sjúkrahúsum landsins sem enn standa .
Síðan hafa þau auðvitað stækkað margfalt og eflst en ekki hafa risið mörg sjúkrahús á nýjum stöðum , hins vegar hafa allmargar þessara bygginga verið aflagðar sem sjúkrahús .
Sum þeirra voru kannski lítið annað en eitt eða tvö herbergi í húsi héraðslæknis á stöðum sem vegna betri samgangna og fólksfækkunar þurfa ekki slíkt núorðið , eins og til dæmis á Stórólfshvoli og Djúpavík .
Þróunin varð sú að sjúkrahúsum sem gátu veitt alhliða þjónustu í takt við nýjungar í læknisfræði fækkaði jafnt og þétt á síðari hluta 20. aldar .
Þetta var , og er , eðlileg þróun þótt reynt hafi verið að hamla gegn henni .
Árið 1955 voru til dæmis samþykkt lög um fjórðungssjúkrahús en markmiðið með lögunum var að styrkja eitt sjúkrahús í hverjum fjórðungi til þess að verða nokkurs konar móðurspítali .
Þessi stefna hefur að nokkru gengið eftir , sérstaklega hvað snertir Akureyri og Ísafjörð en uppbygging fjórðungssjúkrahúsa á Akranesi , í Neskaupstað og á Selfossi er umdeilanlegri , einkum í ljósi breytinga á búsetu og samgöngum .
Á öllum helstu þéttbýlisstöðum var rekið sjúkrahús sem viðkomandi bæjarfélag hafði kostað að töluverðu leyti og studdi það einnig reksturinn .
Þó voru á þessu nokkrar athyglisverðar undantekningar , til dæmis í Vestmannaeyjum og Akranesi , þar sem athafnamenn gáfu bæjarfélaginu sjúkrahúsin .
55
Landspítalinn Landspítalinn tók formlega til starfa 20. desember 1930 en þá var fyrsti sjúklingurinn lagður inn og fyrir árslok hafði tekist að útskrifa einn sjúkling og annar hafði látist .
Um vorið 1931 voru öll sjúkrarúm spítalans , 92 , fullnýtt og eftir það var farið að þrengja að og hefur svo verið síðan .
« Þetta mun þó ekki stafa af því að sjúklingum sé að fjölga í landinu heldur af hinu að fólki lærist það betur og betur að á spítölum fær það betri bataskilyrði en í heimahúsum , ekki síst þar sem húsnæði er lélegt og hjálp ónóg . »
Þannig segir í skýrslu stjórnar spítalans fyrir fyrsta starfsárið en saga spítalans er samofin sögu heilbrigðismála á 20. öld .
Í Landspítalabókinni sem gefin var út í tilefni af 50 ára afmæli spítalans segir að orðið landspítali hafi fyrst birst á prenti árið 1863 .
Það liðu hins vegar tæp 70 ár þangað til landspítalinn varð að veruleika í Grænuborgartúni og þá var búið að flæma burtu huldufólkið í Grænuborgarsteininum .
Þótt íslenskir alþingismenn bæru ekki gæfu til þess að stuðla að byggingu landspítala í upphafi 20. aldar gátu þeir ekki til langframa hummað það fram af sér .
Árið 1916 var málið tekið upp á Alþingi og nokkur undirbúningsvinna unnin en síðan lognaðist það út af .
Þráðurinn var tekinn upp á ný árið 1925 og gengið frá samningum um byggingu spítalans sem síðan stóð yfir næstu fimm árin .
Þegar forsaga Landspítalans er athuguð kemur í ljós að það er líklega fyrst og fremst fyrir baráttu kvenna að hann verður að veruleika .
Árið 1915 fengu konur kjörgengi og kosningarétt til Alþingis og í tilefni af þeim tímamótum ákváðu fulltrúar kvenfélaga í Reykjavík að stofna sjóð til að stuðla að byggingu landspítala .
Fjársöfnun gekk mjög vel og konur lögðu fram drjúgan skerf til byggingarinnar .
Telja má líklegt að hefði ekki komið til fjársöfnunar að frumkvæði kvenna og þær þrýst á framkvæmdir með söfnunarfé að bakhjarli hefði bygging landspítala dregist verulega .
Eftir að byggingunni lauk héldu konur áfram að safna peningum fyrir Landspítalann til einstakra verkefna og eru raunar enn að .
Þekktastur er líklega Barnaspítali Hringsins sem er barnadeild spítalans en kennd við kvenfélagið Hringinn sem hefur allt frá stofnun 1904 unnið að mannúðarmálum .
Starfsemi Landspítalans hófst með komu fyrsta sjúklingsins og svo lengi sem ekki verður skortur á sjúklingum heldur starfsemin áfram að vaxa .
Í byrjun voru þrjár deildir , handlæknis- , lyflæknis- og röntgendeild og innan handlæknisdeildar var einnig fæðingardeild .
Þessi skipting í handlækningar og lyflækningar er aldagömul og röntgendeildin kemur þarna með sem fulltrúi hins nýja tíma .
Starfsmenn voru alls 61 fyrsta árið og voru hjúkrunarkonur og hjúkrunarnámsstúlkur fjölmennastar , 22 , læknar voru sex auk kandídata , gangastúlkur voru tólf , sex voru í eldhúsinu , fjórar aðstoðuðu á röntgendeildinni , ljósmæður voru tvær og á spítalanum störfuðu einnig vélamaður , símastúlka og nuddkona .
Þegar athugaður er launakostnaður fyrir einn mánuð þetta fyrsta starfsár kemur í ljós að launakostnaður allra hjúkrunarkvenna og hjúkrunarnema var jafn hár og laun þriggja yfirlækna .
Ráðsmaðurinn og vélamaðurinn höfðu jafn há laun og gangastúlkurnar tólf og eldhússtúlkurnar fjórar , allar til samans , og laun þessa ófaglærða fólks voru álíka mikil og laun allra lækna og kandídata .
Tæplega 1000 sjúklingar komu á spítalann fyrsta árið og var þriðjungur þeirra utan af landi .
Spítalinn tók einungis við sjúklingum samkvæmt skriflegri beiðni frá lækni og átti sjúklingurinn eða aðstandendur hans að afhenda skrifstofu spítalans beiðnina .
Ekki var tekið við sjúklingum nema þeir gætu lagt fram tryggingu fyrir greiðslu kostnaðar og fyrirframgreiðslu sem nam þriggja vikna daggjaldi .
Á handlæknisdeild komu um 480 sjúklingar fyrsta árið , tæplega 300 á lyflæknisdeild , um 350 sjúklingar voru röntgenskoðaðir og 254 konur komu á fæðingardeildina .
Þegar litið er til þess að spítalavist hafi hugsanlega verið neyðarúrræði er dánartíðni ótrúlega lág en hún var einungis um 5-6% fyrsta árið og ennþá lægri meðal sængurkvenna og ungbarna .
Spítalinn sannaði sig strax á fyrsta árinu og síðan var ekki efast um nauðsyn slíkrar stofnunar fyrr en á allra síðustu árum .
« Sannleikurinn mun samt verða sá að í framtíðinni munu sjúkrahús gegna enn veigameira hlutverki í heilbrigðisþjónustunni en þau gera nú á tímum , » sagði formaður stjórnarnefndar ríkisspítalanna árið 1981 .
Þær deildir sem upphaflega voru á spítalanum eru þar enn í miklum mun stærri og fjölbreyttari mynd auk þess sem fjöldi nýrra deilda hefur bæst við enda er starfsemin nú á fáan hátt samanburðarhæf við fyrri tíma nema að því leyti að enn er unnið að því að lækna fólk .
Handlækningadeild var aðallega skurðlækninga- og slysadeild og er svo enn .
Fæðingardeildin var gerð að sérstakri deild , kvennadeild , árið 1948 og barnadeild var stofnuð 1957 en gerð sjálfstæðari með stofnun Barnaspítala Hringsins árið 1966 .
Sérhæfing innan handlækningadeildar hafði verið til staðar frá upphafi en segja má að á sjötta áratugnum komist hún á fullt skrið samhliða framförum í læknisfræði .
Lyflækningadeild hefur gengið í gegnum svipað ferli og þar hefur sérhæfingin einnig rutt sér til rúms .
Hjartasjúkdómar , sjúkdómar í öndunarfærum , meltingarsjúkdómar , gigtsjúkdómar og sykursýki svo fátt eitt sé nefnt eru á verksviði lyflækningadeildar .
Í byrjun voru þar einnig húð- og kynsjúkdómar , oft kallað húð- og hitt , en árið 1934 var húð- og kynsjúkdómadeildin stofnuð .
Röntgendeildin sem var minnsta deildin á spítalanum tók yfir starfsemi Röntgenstofunnar sem hafði starfað síðan 1914 .
Þar voru og eru enn teknar röntgenmyndir af sjúklingum en fyrr á tíð voru þar einnig ljósaböð og síðar komu ýmis geislalækningatæki .
Við stofnun spítalans voru helstu rafmagnstækin staðsett innan röntgendeildar en þróun í gerð lækningatækja hefur verið mikil á undanförnum áratugum og fæst þeirra eru lengur staðsett þar .
Deildaskipting eins og lagt var af stað með við stofnun spítalans hefur í raun fyrir löngu gengið sér til húðar .
Þegar spítalinn fagnaði 50 ára afmæli sínu voru deildir hans orðnar 13 auk rannsóknarstofa , tæknideildar og blóðbanka .
Við sameiningu sjúkrahúsanna í Reykjavík , fyrst Borgarspítala og Landakots , og síðan þeirra og Landspítala árið 2000 hefur verið unnið nýtt skipurit þar sem deildaskipting er með öðrum hætti .
Samkvæmt skipuriti Landspítala - Háskólasjúkrahúss eins og stofnunin heitir fullu nafni í dag er starfsemi spítalans skipt í ellefu svið en hvort það er til einhverrar frambúðar er óvíst .
Miklar breytingar í stjórnun og skipulagningu hafa átt sér stað á undanförnum árum og líklega sér ekki fyrir endann á þeim í bráð .
Gunnar M. Magnúss , Landspítalabókin ( Rv. 1981 ) .
Magnús Pétursson , sjá Morgunblaðið , 23/3-29/3 2001 .
Í Reykjavík Í Reykjavík stóð bæjarstjórnin ekki að byggingu sjúkrahúss fyrr en á sjötta áratug 20. aldar .
Landakotsspítali og síðar einnig Landspítalinn þjónuðu Reykvíkingum og þess vegna var í raun ástæðulaust fyrir bæjarstjórn að byggja sérstakan spítala í höfuðborginni .
Árið 1930 stofnaði Ása Ásmundsdóttir ljósmóðir fæðingarheimili og sjúkrahús að Tjarnargötu 35 en eftir 1944 var það þó eingöngu rekið sem sjúkrahús .
Árið 1934 var sjúkrahús Hvítabandsins við Skólavörðustíg opnað en að því stóð samnefndur félagsskapur bindindiskvenna í Reykjavík .
Sjúkrahúsið fékk snemma styrk frá bænum og var afhent honum til eignar árið 1943 en þar var rekið sjúkrahús allt til ársins 1968.56
Fjölmargir læknar voru með sjálfstæðan rekstur úti í bæ , ljósmæður fóru inn á heimili sængurkvenna , heilbrigðiseftirlit var í skólum og heimahjúkrun stóð til boða .
Heilsugæsla í höfuðborginni var í góðu lagi og mest var það að þakka hjúkrunarfélaginu Líkn .
Heimahjúkrun hófst í Reykjavík á vegum Hjúkrunarfélags Reykjavíkur árið 1902 en árið 1915 tók Líkn , sem var stofnað það ár , yfir þá starfsemi .
Líkn stofnaði til berklavarnastöðvar og hafði einnig með ungbarna- og mæðravernd að gera .
Árið 1944 voru sett fyrstu lög um heilsuvernd og heilsuverndarstöðvar en í raun voru þetta einungis heimildarlög .
Hlutverk þeirra átti einkum að vera berklavarnir og kannski hefði verið nær að nefna þær berklavarnastöðvar .
Heimilt var að hafa « víðtækari heilsuverndarstarfsemi » í stöðvunum ef ástæða þótti til og átti þá að setja nánari ákvæði um slíkt í reglugerð .
Kostnaður við rekstur stöðvanna átti að greiðast af ríkissjóði að hálfu og síðan sveitarfélagi og sjúkrasamlagi .
57 Ekki er hægt að merkja að neinar verulegar breytingar hafi átt sér stað eftir samþykkt laganna nema í Reykjavík en þar var ráðist í byggingu heilsuverndarstöðvar sem hýsa átti alla þá starfsemi sem slíkar stöðvar áttu að annast .
Heilsuverndarstöðin við Barónsstíg tók til starfa árið 1953 en hún var fullbúin og formlega opnuð í byrjun mars 1957.58 Samkvæmt nýjum lögum um heilsuverndarstöðvar frá árinu 1955 var gert ráð fyrir að slíkar stöðvar eða að minnsta kosti heilsuverndarstarfsemi væri starfrækt í stærri bæjum .
Í lögunum voru verkefnin tilgreind : Eftirlit með verðandi mæðrum , ungbörnum , skólum og skólabörnum , tannheilsu skólabarna og íþróttaiðkun þeirra .
Verjast átti atvinnusjúkdómum , berklum , kynsjúkdómum , ofneyslu áfengis og almennum sjúkdómum , vinna átti að geðvernd , aðstoða fatlaða og vangefna og síðast en ekki síst átti að stuðla að almennum þrifnaði .
Ríkissjóður greiddi þriðjung kostnaðar nema við mæðra- og ungbarnaeftirlit og við áfengis- og berklavarnir þar sem kostnaður skiptist til helminga .
59 Frá upphafi var rekin öflug starfsemi í Heilsuverndarstöðinni við Barónsstíg en Reykjavíkurborg var líklega eina sveitarfélagið sem hafði burði til að bjóða upp á alla þessa þjónustu vegna stærðar sinnar .
Það skipti einnig verulegu máli að í borginni var sérstakur borgarlæknir en á verksviði hans var meðal annars að stjórna heilbrigðiseftirliti , vera ráðunautur borgarstjórnar um heilbrigðismál og að vera héraðslæknir , þó án gegningarskyldu .
60
Jón Sigurðsson sem gegndi starfi borgarlæknis frá árinu 1948 til ársins 1974 segir að ein aðalforsenda þess að embættið var stofnað hafi verið almenn óánægja með mikinn óþrifnað og slæma umgengni á almannafæri en eitt meginhlutverk borgarlæknis var heilbrigðiseftirlit og heilsuvernd .
Skilgreining á því hvað fellur undir þessi hugtök getur verið nokkuð rúm og sem dæmi má nefna að borgarlæknir beitti sér fyrir því að komið yrði upp baðaðstöðu í Nauthólsvík , kennslustundafjölda í skólum yrði fækkað og stundatöflur betrumbættar og að rekum yrði kastað í kirkju « svo að komist verði hjá þeirri hættu sem er samfara því að fólk stendur við grafir hreyfingarlaust í misjöfnu veðri » .
61 Heilsuverndarstarf og heilbrigðiseftirlit er fjölbreytt ferli þar sem komið er að mörgum atriðum sem hafa áhrif á líf og heilsu fólks en árangurinn er hins vegar vandmetinn og stundum ómælanlegur .
Það er þó líklega óhætt að fullyrða að uppbygging heilbrigðis- og heilsuverndarstarfs í Reykjavík á sjötta áratugnum hafi skipt miklu fyrir líf og heilsu borgarbúa og tryggt þeim heilbrigðara umhverfi og betri heilbrigðisþjónustu en annars staðar á landinu .
Hugmyndir um sérstakan bæjarspítala höfðu verið á sveimi í Reykjavík allt frá því að sjúkrahús Reykjavíkur var lagt niður árið 1902 .
En þetta var kannski ekki mjög aðkallandi lengi vel enda nægilegt framboð á sjúkrarými .
Á þessu verður veruleg breyting um miðja öldina með auknum fólksfjölda í Reykjavík , framförum í læknisfræði sem gerðu sérhæft húsnæði nauðsynlegt og síðast en ekki síst auknum kröfum frá almenningi og fagfólki .
Undir árslok 1948 skipaði bæjarstjórn Reykjavíkur nefnd til að undirbúa byggingu spítala eftir að reynt hafði verið að kaupa Landakotsspítala og fá ríkisvaldið til að stækka Landspítalann , en hvorugt bar árangur .
Bærinn rak þá sjúkrahús Hvítabandsins við Skólavörðustíg og farsóttarhúsið í Þingholtsstræti en jafnframt hafði verið ákveðið að byggja heilsuverndarstöð .
Byrjað var á framkvæmdum við bæjarsjúkrahús í Fossvogi árið 1952 en það var ekki fyrr en 19 árum eftir að undirbúningsnefndin var skipuð , eða síðla árs 1967 , að fyrsti sjúklingurinn kom inn á spítalann .
Í millitíðinni hafði margt breyst í sjúkrahúsmálum í höfuðborginni og meðal annars var hluta af húsnæði Heilsuverndarstöðvarinnar við Barónsstíg breytt í sjúkrahús , byggt var við Landspítalann og Landakotsspítali stækkaður : Þróunin í heilbrigðismálum og þar með þörfin fyrir sjúkrarúm og læknisþjónustu er margvíslegum breytingum háð sem oft er erfitt að sjá fyrir .
Á hinum langa byggingartíma Borgarspítalans urðu stórstígar framfarir í læknavísindum og sjúkrahúsmálum , ekki síst á tæknilegu sviði .
Sjúkdómsgreining hafði flust æ meira frá sjúkrabeði í rannsóknarstofur og röntgendeildir sem sífellt kröfðust stærri og stærri hluta af húsrými sjúkrahúsa og nýjar rannsókna- og lækningaaðferðir höfðu verið teknar í notkun .
62
Um það leyti sem Borgarspítalinn var tekinn í notkun voru komnar fram hugmyndir í borgarstjórn um að breyta skipulagi heilbrigðisþjónustu á þann veg að efla almenna heilsugæslu og byggja upp heilsugæslustöðvar .
Þessar tillögur gerðu ráð fyrir að komið væri á fót slíkum stöðvum þar sem heimilislæknar og sérfræðingar störfuðu saman en þetta mundi þýða betra aðgengi að læknum , betri þjónustu fyrir almenning og betri aðstöðu fyrir lækna .
Um leið og tillögurnar höfðu verið samþykktar fóru læknar og borgaryfirvöld að laga sig að þeim .
Samhliða var hafinn undirbúningur að námi í heimilislækningum við Háskóla Íslands og hugað að byggingu heilsugæslustöðva .
63
Forysta Reykjavíkurborgar og framganga í heilbrigðismálum varð til þess að verulegar breytingar urðu á skipan og yfirstjórn heilbrigðismála í landinu með stofnun heilbrigðisráðuneytis árið 1970 og nýjum lögum um heilbrigðisþjónustu árið 1973 .
« Með þeim lögum var lagður grunnur að því heilbrigðiskerfi sem við búum við enn þann dag í dag og víðtæk sátt ríkir um .
Með lögunum var í fyrsta skipti hér á landi sett heildstæð löggjöf um heilbrigðisþjónustu .
Þar var heilbrigðisþjónustu skipt upp í heilsugæslu og sjúkrahúsþjónustu .
Á grundvelli þessara laga var reist hin mikla uppbygging í heilsugæslu landsins . »
64
Brekka í Fljótsdal var læknissetur nær samfleytt frá árinu 1772 til ársins 1944 .
Þar var byggður bústaður fyrir héraðslækninn árið 1907 sem jafnframt var sjúkraskýli .
Svipað fyrirkomulag var viðhaft víða um land , einkum í dreifbýli .
Húsið brann árið 1944 og fluttist þá læknissetrið til Egilsstaða .
Heilsuvernd og heilsugæsla Skilgreining á heilsuvernd og heilsugæslu hefur breyst mikið á liðnum áratugum .
Árið 1944 voru í fyrsta sinn sett lög um heilsuvernd en þau náðu eingöngu til berklavarna .
Árið 1955 voru sett ný lög um heilsuverndarstarfsemi og þar var gert ráð fyrir rekstri heilsuverndarstöðva en hlutverk þeirra var eingöngu á sviði heilsuverndar .
Árið 1973 var skilgreining á heilsuvernd aukin og endurbætt en aðalatriðið var þó skilgreining á hlutverki heilsugæslustöðva sem var : Almenn læknisþjónusta , vaktþjónusta og vitjanir til sjúklinga , lækningarannsóknir , sérfræðileg læknisþjónusta og tannlækningar .
Árið 1983 var enn aukið við heilsuverndarþáttinn og heilsugæslan skilgreind á ný og hefur sú skilgreining verið óbreytt síðan : Almenn læknisþjónusta , hjúkrunarþjónusta , sjúkraþjálfun , iðjuþjálfun , vaktþjónusta , vitjanir og sjúkraflutningar , lækningarannsóknir , sérfræðileg læknisþjónusta , tannlækningar og læknisfræðileg endurhæfing , heimahjúkrun .
Úr starfi borgarlæknis Jón Sigurðsson varð borgarlæknir árið 1948 en á verksviði hans voru meðal annars almenn héraðslæknisstörf án gegningarskyldu , stjórnun heilbrigðiseftirlits borgarinnar og að vera ráðunautur borgarstjórnar um heilbrigðismál .
Mikilvægasta verkefnið var heilsuvernd í víðasta skilningi þess orðs , þ.e. að koma í veg fyrir sjúkdóma með forvörnum , heilbrigðiseftirliti og heilbrigðisþjónustu .
Verkefnin voru margvísleg og sum þeirra koma kannski undarlega fyrir sjónir nú á tímum en þau sýna okkur hvað mikið hefur breyst á undanförnum áratugum .
Óttast var að bólusótt bærist til landsins árið 1950 en hún hafði verið mikill skaðvaldur fyrr á öldum og ekki hafði verið bólusett gegn henni síðan 1946 .
Með skipulögðum aðgerðum voru rúmlega 8000 manns bólusettir á einni viku en því miður var bóluefnið afar sterkt og fengu margir slæmsku á eftir og eitt barn lést .
Nú hefur bólusóttinni verið útrýmt í heiminum að því er virðist og bólusetningum gegn henni hætt en bólusetningar gegn öðrum sóttum hafa komið í staðinn .
Síðasti alvarlegi faraldurinn í Reykjavík var mænusóttin sem geisaði veturinn 1955-1956 en þá fengu 205 veikina , 61 fékk lömun , sjö fengu öndunarlömun og af þeim dóu þrír .
Bólusett hefur verið gegn mænusótt síðan um haustið 1956 og hún hefur ekki náð að valda skaða síðan og svo er eins með aðrar næmar sóttir eins og rauða hunda , barnaveiki o.fl.
Inflúensan er erfiðari viðureignar og haustið 1957 dóu um 30 manns úr inflúensu en nú er völ á bólusetningum .
Fyrir þann tíma var notast við ýmsar fyrirbyggjandi aðgerðir , til dæmis voru áhafnir skipa sem komu erlendis frá settar í einangrun og þeim tilmælum beint til presta að kasta rekum inni í kirkjum til þess að fólk ofkældist ekki í kirkjugarðinum .
Heilbrigðiseftirlit er mikilvægt heilsuverndarstarf og þrátt fyrir að til hafi verið heilbrigðisreglugerð frá upphafsárum aldarinnar gat verið erfitt að fylgja henni .
Dæmi voru um að fiskvinnslustöðvar og fiskiskip notuðu olíu- og skólpmengaðan sjó til þvotta og hreinlæti var stórlega ábótavant við matvælaframleiðslu og í búðum .
« Gamlir Reykvíkingar muna eflaust þá tíð þegar sjálfsagt þótti að viðskiptavinir gætu með puttanum ( hvar hafði hann verið ? ) velt kjötbitum við á afgreiðsluborði til þess að sjá hvernig fitan væri hinum megin á þeim eða þegar varla var svo keyptur fiskbiti að ekki væri potað í hann til þess að vita hvort hann væri stinnur og feitur eða þegar rjómakökur o.þ.h. stóðu óvarðar ( oft í andlitshæð ) á borðskápum . »
Matareitranir voru tíðar og sorp- og skolpmál voru í ólestri til langs tíma en reynt var að ráða bót á sorpmálunum með framleiðslu á lífrænum áburði sem nefndur var skarni .
Sýnilegur árangur af heilsuvernd er oft á tíðum ómælanlegur enda er um samspil ólíkra þátta að ræða .
Það virðist ljóst að starf borgarlæknis við heilsuvernd og hvernig starf hans var skilgreint og framkvæmt hafi skipt sköpum fyrir batnandi heilsufar í Reykjavík .
Reykvíkingar voru í forystu í heilbrigðismálum landsmanna og árið 1964 komu fram tillögur um nýskipan heilsugæslu- og sérfræðilæknisþjónustu sem síðar áttu eftir gjörbreyta lögum um heilbrigðisþjónustu .
Samantekt úr grein Jóns Sigurðssonar , « Úr starfi borgarlæknis » , Aftanskin ( Rv. 1981 ) , 156-180 .
Heilsugæslustöðvar Ný lög um heilbrigðisþjónustu tóku gildi 1. janúar 1974 en frumvarp þess efnis hafði fyrst verið lagt fram árið 1971 og tekið nokkrum breytingum þar til það var samþykkt á þingi vorið 1973.65
Töluverðar deilur urðu um frumvarpið en í raun voru þó allir sammála um meginefni þess , þ.e. uppbyggingu heilsugæslunnar .
Það sem þingmenn voru ósammála um var staðsetning á heilsugæslustöðvum og ýmislegt smálegt sem einkum tengdist hrepparíg og fastheldni á forna skipan .
Í lögunum segir meðal annars að allir landsmenn skuli « eiga kost á fullkomnustu heilbrigðisþjónustu sem á hverjum tíma eru tök á að veita til verndar andlegri , líkamlegri og félagslegri heilbrigði » .
Heilbrigðisþjónusta var skilgreind sem heilsugæsla , heilbrigðiseftirlit , lækningar og hjúkrun á sjúkrahúsum , rannsóknir , endurhæfing og síðast en ekki síst heilsuvernd .
Það var síðan lagt í vald heilbrigðisráðherra að sjá um að heilbrigðisþjónustan væri eins góð og þekking og reynsla leyfði og í samræmi við lög og reglugerðir .
Hin hástemmda yfirlýsing um « fullkomnustu heilbrigðisþjónustu » var og er þess vegna alltaf háð vilja og skilningi framkvæmdavaldsins á hverjum tíma .
Með tilkomu laganna var landinu skipt í fimm læknishéruð en árið 1978 var þeim fjölgað svo að þau samsvöruðu að mestu þáverandi kjördæmaskipan .
66
Læknishéröðunum var síðan skipt í heilsugæsluumdæmi með einni eða fleiri heilsugæslustöðvum sem skilgreindar voru nánar eftir þjónustusviði og fjölda starfandi lækna og hjúkrunarfræðinga .
Heilsugæslustöðvarnar voru nýjung þótt Heilsuverndarstöðin í Reykjavík hefði starfað í tvo áratugi þegar lögin gengu í gildi og hér var ekki eingöngu um áherslubreytingu að ræða við framkvæmd heilbrigðisstefnu heldur hugmyndafræðilega nýjung .
Það var verulegur hugmyndafræðilegur hlutverkamunur á milli heilsuverndarstöðva og heilsugæslustöðva .
Heilsuverndarlögin gerðu ráð fyrir aðskilnaði milli heilsuverndar og heimilislækninga en lögin um heilsugæslustöðvar gerðu ráð fyrir sameiningu þessara þátta , og það er grundvallaratriði .
Hlutverk heilsugæslustöðva var þess vegna allfrábrugðið því hlutverki sem Heilsuverndarstöðin gegndi og gert hafði verið ráð fyrir í lögum um heilsuverndarstarf frá árinu 1944 og síðar 1955 .
Meginbreytingin og það sem einkum snerti almenning var að með tilkomu heilsugæslustöðva lagðist smátt og smátt af hið gamla kerfi heimilislækna og héraðslækna sem komu til sjúklinganna en í staðinn komu sjúklingar og aðrir sem töldu sig þurfa liðsinni heilbrigðisstarfsmanna á heilsugæslustöðina .
Þetta var til mikilla hagsbóta fyrir marga og gerði heilbrigðisþjónustuna betri og greiðari fyrir almenning .
Þegar fram liðu stundir var þó um miklu meiri umskipti að ræða og tekið var að líta á vandamál sem tengdust heilsufari og umhverfi fólks með breyttum hætti .
Heilsugæsla er mun víðtækara hugtak en heilsuvernd enda nær það einnig yfir almenna lækningaþjónustu , hjúkrunar- , sjúkra- , endurhæfingar- og iðjuþjálfun auk ýmissa rannsókna .
Skilgreining á því hvað flokkast undir heilsuvernd hefur einnig tekið gríðarlegum breytingum .
Í fyrstu var einkum gert ráð fyrir berklavörnum en í dag heyra þær nær sögunni til þótt berklar skjóti upp kollinum af og til .
Önnur atriði eins og mæðra- og barnavernd , geðvernd , skólaeftirlit og kynsjúkdómavarnir eru alltaf mikilvæg þótt áherslur hafi breyst og síðan hafa fjölmörg ný verkefni bæst við eins og félagsráðgjöf , ónæmisvarnir og umhverfisheilsuvernd .
67
Eitt af meginmarkmiðum heilsuverndar og heilsugæslustarfs er að koma í veg fyrir sjúkdóma með forvörnum og að forvarnir lækki kostnað við heilbrigðisþjónustu .
Umdeilanlegt er hvort þetta tekst nokkurn tíma enda hafa skilgreiningar á því hvað telst til áðurnefndra hugtaka breyst gríðarlega og kostnaður við heilbrigðisþjónustu fer hækkandi .
Ágreiningur hefur verið uppi um hvort leggja eigi meiri áherslu á hátækni eða heilsugæslu og fullyrt hefur verið að « nútímalækningar byggjast á aukinni og betri tækni og því er það borin von að heilsugæslan geti komið í hennar stað » .
68 En heilsugæslan kemur ekki í staðinn fyrir neitt , hún er óaðskiljanlegur hluti af heilbrigðisþjónustunni .
Þversögnin felst í því að síauknar forvarnir og æ víðtækari skilgreiningar á heilbrigðismálum almennt leiða til aukinna umsvifa og kostnaðar vegna þess að heilbrigðistækninni virðast fá ef nokkur takmörk sett .
Heilbrigðisþjónusta er til fyrir fólk og þess vegna hlýtur hún að taka mið af því efnahagslega og félagslega umhverfi þar sem hún er starfrækt .
Uppbygging heilbrigðisþjónustunnar og þá sérstaklega heilsugæslunnar hefur markmiðið « heilbrigði fyrir alla » en vitað er að það markmið næst aldrei enda er skilgreining á hugtakinu heilbrigði síbreytilegt .
69 Heilsugæslustöðvar tóku að rísa vítt og breitt um landið og á fáum árum skiptu þær tugum en voru fáar í höfuðborginni .
Umbæturnar komu landsbyggðinni fyrst og fremst til góða enda var ekki vanþörf á að mati lækna og stjórnmálamanna .
Þörfin var ekki jafn knýjandi í Reykjavík á þessum tíma og aðgengi að læknum tiltölulega gott auk þess sem helstu sjúkrahús landsins voru staðsett þar .
Ítrekað var þó varað við því að leggja ofuráherslu á heilsugæslu á landsbyggðinni en sinna ekki sem skyldi uppbyggingu hátæknisjúkrahúsa í Reykjavík .
En hugur safnarans , sem finnur eitthvað í náttúrunni , starfar öðruvísi .
Ef við eigum garð eða lóð er best að ganga um vel fyrir kvöldmat eða strax og við komum heim , ef við erum útivinnandi .
Þá lítum við eftir , sjáum hvað er að vaxa , að hverju þarf að hlúa , hvað er að spretta úr sér og hvað þarf að nota núna .
Þá höfum við tíma til að leyfa máltíðinni að þróast því sköpun er að hluta til ómeðvituð .
Best er að koma grænmetinu strax í kæli , skola það sem þarf að skola eða væta varlega það sem er alveg þurrt , og setja í plastpoka eða lokað ílát .
Best eru þau sem hafa innri grind , sem hægt er að hringsnúa til að losa frá óþarflega mikið vatn , svo grænmetið standi aldrei í bleytu en hafi þó raka .
Það er betra að skera ekki strax rótarendana af villirótum , radísum eða gulrótum - jafnvel ekki af kálinu heldur , því við það missir plantan kraft meðan hún bíður .
Margir vilja nota grænmeti innan tveggja tíma frá því að það er tekið upp ferskleikans vegna , ef því verður við komið .
Til að gera málið flóknara má þó benda á að blaðjurtir er betra að taka upp á morgnana því þá streymir safinn upp stilkana og blöðin haldast lengur fersk .
Rótarávexti er hins vegar betra að taka upp seinni part dags , þegar vökvinn er að síga niður á við , þá halda ræturnar sér stinnari .
Að lifa í núinu Sá sem finnur í matinn kann að vera afar natinn við að þurrka grænkál og tejurtir og frysta bæði spínat og litlar gulrætur og sulta ber .
Það er hið besta mál .
Sannur safnari er hins vegar latari við að hugsa fram í tímann og sýna fyrirhyggju .
Hans innsta eðli er að finna sem mest á hverjum árstíma .
Garðyrkjumanninum , sem reynir að hafa eitthvað ferskt því sem næst allan ársins hring , með því að rækta ýmist úti eða inni , honum fer á sömu leið .
Hann sættir sig við að borða meira af því sama , þegar það er tiltækt og í fullum þroska , og skipta svo yfir í annað .
Hann hugsar líka meira um að lengja vaxtartímann en að ganga frá og geyma uppskeru frá haustinu og láta hana endast yfir veturinn .
En við erum ekki öll garðyrkjumenn .
Vinkonur mínar , sem stunda sauðfjár- og kúabúskap , ræddu einu sinni um grænmeti .
Þær sögðu að þeim þætti að vísu grænmeti gott en þær voru innilega sammála um að það væri bara svo erfitt að muna eftir að hafa það með matnum !
« Að hafa kjötið með kartöflunum en ekki kartöflurnar með kjötinu , » er slagorð , sem munað er eftir frá þeim árum þegar heilsuræktarmaðurinn Are Waerland heimsótti Ísland og vann með stofnendum Náttúrulækningafélagsins .
Mörgum , ekki síst þeim sem unnu erfiðisvinnu , fannst þá eins og það ætti að fara að taka frá þeim matinn .
Aðrir tóku boðskapnum fagnandi , eins og þeir hefðu beðið eftir honum lengi .
Fyrirlestrar Waerlands um heilsusamlegt mataræði ollu ólgu í þjóðfélaginu á eftirstríðsárunum ekki síður en umræðurnar um abstraktið í ljóðum og málaralist .
Að finna eitthvað í búðinni Þó við könnumst ekki alltaf við hugarheim safnarans er hann nærtækari okkur en við viljum vera láta .
Þegar við skrefum áfram með hjólakörfuna gegnum frumskóg marglitra hillna í risakjörbúðinni , sífellt að velja og hafna , þá er brot af steinaldarmannshuga okkar að verki og þegar kona segir einfaldlega - ég ætla í búðir - er hún öðrum þræði að taka til við hið ævaforna starf safnarans .
Á eldri steinöld , sem stóð í hundruð þúsalda , var söfnun ábyrgðarfullt og metnaðarmikið starf .
Það kann því að vera eitthvað í innsta eðli okkar kvennanna , sem togar í okkur að skreppa í búðir um leið og við erum komnar á ókunnar slóðir , eða þegar við höfum ekki annað við tímann að gera .
Nú eru verslanir orðnar hluti af okkar náttúrulega umhverfi og í staðinn fyrir risalaufkrónur trjánna , sem áður umluktu okkur með marglitum fuglum og furðulegum hljóðum , er kominn skógur útstillinga og tónlist úr hátalara en litagleðin og margbreytileikinn er enn til staðar og Andri Snær tekur aftur undir í Bónusljóðum .
Homo sapiens sapiens Frumeðli mannsins var ekki veiðieðlið .
Í öndverðu fyrir daga oddsins og vopnsins reikuðu menn um slétturnar og söfnuðu og þeir söfnuðu ávöxtum og þeir söfnuðu rótum og eggjum og nýdauðum dýrum .
Ég nútímamaðurinn sjónvarpssjúklingurinn finn hvernig frummaðurinn brýst fram þegar ég bruna með kerruna og safna og safna og safna ...
Hægt er að finna sitthvað óvænt í fiskbúðinni þegar nýmeti kemur af sjó , svo sem hrefnukjöt , rauðmaga og svartfugl .
Í Marseilles leggja trillubátarnir beint að kæjanum í miðbænum og drífa sjávaraflann upp á lítið , færanlegt söluborð , sem er eins og vatnsheldur , grunnur kassi sem er notaður á grafíkverkstæðum .
Fiskarnir , sem hafa þrek til þess , halda áfram að synda og það eru ekki bara fiskar heldur krabbar , smokkfiskar og skeldýr .
Þeim sem hefur fengið að upplifa slíkan fiskmarkað finnst fiskbúðir hér á landi ekkert ævintýraríki þó þær gætu verið það .
Grænmetisborðið býður stundum upp á eitthvað óvænt , sem var þarna ekki í gær , eins og innlendar kryddplöntur , nýjar gúrkur og kartöflur eða lífræna tómata og paprikur .
Árstíðabundnum mataruppákomum fækkar þó stöðugt vegna tilbúinna orkugjafa og alheimsviðskipta og það gerir matreiðsluna flatneskjulegri , þvert ofan í það sem ætla mætti .
En þetta á þó aðallega við um innfluttar matvörur .
Árstíminn sjálfur og ný uppskera , jafnvel í fjarlægum heimshlutum , er miklu meira spennandi heldur en kynning á dönskum , frönskum eða austurlenskum vörum hversu vel sem þær eru gerðar .
Þegar laumuspilið í kringum eftirlit með eiturefnum , genabreytingu , geislun og innflutning hættir og við fáum að vita hvaðan grænmetið , sem við vorum að kaupa , kom og hvernig það var meðhöndlað og hvort það er aðflutt eða íslenskt , þá batnar margt .
Að spila á kústskaft Fyrir langa löngu , þegar ég var nýbúin að eignast bíl , var ég beðin að skutla trúbadornum og rithöfundinum Ása í Bæ upp í sumarbústað á Mosfellsheiði þar sem hann dvaldi við skriftir , en Ási hafði skroppið til Reykjavíkur meðal annars til að kaupa kol .
Það var mjó brú á stígnum sem lá að kofanum yfir svolítinn læk og ég bauðst til að bera kolapokann , því Ási þurfti að ganga við staf .
Hann vildi launa greiðann og spilaði fyrir mig á kústskaft og söng .
Svo barst það í tal hvernig hann færi að því að hafa sig áfram við skriftirnar .
Hann sagðist alltaf hætta að kveldi á spennandi stað , þar sem hann vissi hvernig áframhaldið yrði ; hætta þannig í miðju kafi .
Þá væri auðvelt , sagði Ási , að taka upp þráðinn næsta dag .
Þessa sýn inn í heim rithöfundarins er gott að notfæra sér í eldhúsinu .
Hafsteinn Austmann málari hefur sagt mér að hann noti svipaða aðferð , að hætta þar sem hann sjái nokkurn veginn fyrir um áframhaldið .
Það sem finnst í búrinu eða ísskápnum , og þá einkum afgangar frá deginum áður , kveikir oft bestu hugmyndirnar að því hvernig byrja megi að útbúa næstu máltíð .
Hvernig gat hið fræga lasagne hafa orðið til öðruvísi en svo að það þurfti að eyða ostafgöngum úr búrinu ?
Allur sá matur sem er aflað heima er ferskari en þessi sem er í búðinni , líka daginn eftir .
Allt annað er hugsanaskekkja .
Afgangar eru ekki annars flokks Sá ég systur tvær , sátu báðar í gær , sú yngri lærði hyggindin af hinni , ég vildi að hún yrði mín sú hin minni .
Forréttir eru einkar þægilegir til að auka á fjölbreytni og nýta eitthvað , sem er til frá deginum áður .
Þeir eru svo skemmtilegt upphaf máltíðar , að hafi maður einu sinni vanið sig á þá eru þeir ómissandi .
Kalt , marínerað grænmeti fer vel á sumrin og sé olían góð finnst manni eins og eitt augnablik að maður sé í Róm og sitji á einhverju útiveitingahúsinu á Piazza di Campo dei Fiori .
Þó segir Búlgakov víst í einhverri skáldsögu sinni að til sé tvenns slags fólk og að þeir siðmenntuðu borði heitan forrétt .
Á veturna er einfalt að setja afganga í matvinnsluvél og gera úr þeim mauk .
Hita síðan vatn eða soð og setja maukið út í til að þykkja .
Svo má bæta við fersku grænmeti eða kryddi , sjóða svolitla stund og það er komin súpa .
Í staðinn fyrir að gera súpu má bera fram bollur .
Soðin grjón , baunir eða grænmeti eru þá sett í matvinnsluvélina og bætt út í einu eggi eða tveimur , mjólk , olíu , kryddi og heilhveiti eða spelti og síðan steikt á pönnu .
Ef við viljum ekki harðsteikja en vera þó viss um að soðið sé í gegn má setja ögn af soði eða vatni og láta krauma undir loki smástund en þá vilja bollurnar stundum leysast upp og detta í sundur svo það þarf að fara varlega í þetta .
Með svona bollum má hafa gott sinnep eða sojasósu , smjör , rjómaost , rabarbarasultu eða bara ólífuolíu .
Svo má gera hvítan jafning með alls konar villijurtum , karrí eða kryddjurtum , allt eftir því hvað til er á hverjum tíma .
Grænmeti og kartöflur fara vel með svona bollum en þá fer þetta að verða máltíð en ekki bara forréttur .
Ég man eftir því sem barn að horfa með spenningi á þegar móðir mín setti stóra skeið af vatni á brennheita pönnuna með bollum í og reyndi svo að skella lokinu yfir eldsnöggt svo vatnið gufaði ekki upp í hvelli .
Ég hlýt að hafa fengið að sitja uppi á eldhúsborðinu til að geta séð þetta svona vel .
Það var næstum eins spennandi og að horfa á hringlaga niðursog vatnsins á þvottadögum í kjallaranum .
Skrýtið hvernig einstaka myndir eins og límast inn í barnshugann .
Að finna eitthvað í bókum Sumir lesa kokkabækur sér til skemmtunar en fara ekki endilega eftir neinni þeirra .
Þetta er gott að gera einu eða tveimur kvöldum fyrir matarboð til að fríska upp á hugann .
Uppskriftir eru að grunni til tvenns konar : Annars vegar hefðbundnar uppskriftir ; þær sem hafa skapast á löngum tíma hjá fólki , sem er að nota það hráefni sem fyrir er á hverjum stað .
Samsetningin og matreiðsluaðferðin hafa reynst vel og eru spennandi fyrir bragðlaukana .
Þess vegna hafa þær hlotið fastan sess í sögu eldamennskunnar .
Hins vegar eru uppskriftir sem virðast frekar hugdettur einstakra kokka , tískubundnar eða framandi uppskriftir , sem kalla á nákvæma samsetningu eða blöndun matartegunda og krydda , sem koma víða að og dýrt er að afla í eina máltíð og nýtast ekki almennt í eldhúsinu .
Það er gott að íhuga af hvorri tegundinni uppskriftin er .
Gamla , ameríska kokkabók eignaðist ég fyrir fjörutíu árum og hún svíkur sjaldan .
Mig langaði þá mikið í nýtísku kokkabók með fallegum litmyndum en fyrir uppsafnaða vörumiða , sem vinkona mín hafði skilið eftir þegar hún flutti og skipti um verslunarkeðju , fékkst ekkert nema þykkur , dálítið gamaldags doðrantur upp á 930 blaðsíður , fyrst útgefinn 1941 .
Sá var með ljósmyndum , að vísu bæði í svarthvítu og lit , en heldur frumstæðum og ég var döpur þegar ég bar hann heim á stúdentagarðinn .
Síðan hef ég eignast fallegar kokkabækur með glansmyndum en verð að játa að sú gamla , sem byggir á amerískri sveitahefð og reynslu , er næstum dottin úr límingunni af notkun .
Hún leysir flest vandamál , er blátt áfram og miklu traustari en margar þær nýju .
Það getur verið þess virði að skoða kokkabækurnar sínar og velta því fyrir sér af hverju sumar eru svo til ónotaðar og aðrar slitur ein .
Að vera gestur og gestgjafi Ég á kokkabækur , slitnar og lúnar , sem eru eins og gamlir , traustir vinir .
Ein er amerísk og gefin út af fyrirtæki til að halda fram þess eigin vörum , sem eru einkum hveitiblöndur tilbúnar í bakstur .
Hún er sneisafull af góðum uppskriftum , sem byggja á tiltölulega einfaldri ítalsk-amerískri hefð .
Bókin var afar kurteislega samin og alltaf sagt hvernig mætti bjarga sér , ætti maður ekki tilbúnar hveitiblöndur fyrirtækisins ( sem reyndar blómstrar enn eftir marga áratugi ) .
Frá sömu aðilum kom svo út önnur bók um veislumat og þar var varla ein brúkleg uppskrift en svo sígildar ráðleggingar um verklag gestgjafa við skipulagningu á veislum , minni og stærri , og ábendingar um æskilega hegðun gesta að sá sem les gleymir ekki .
Góð regla var það talin að koma ekki mínútu fyrir boðaðan tíma í kvöldverðarboð ( bíða frekar í bílnum úti á horni ) , þar sem það geti truflað undirbúninginn alvarlega , og koma í mesta lagi tíu mínútum of seint því það geti sömuleiðis sett allt úrskeiðis hjá nákvæmum gestgjafa , sem er með mörg járn í eldinum og skipuleggur framkvæmd máltíðarinnar út í ystu æsar .
Það var meira en lítið undarlegt að koma heim til Íslands á sjöunda áratugnum , eftir langa dvöl erlendis , og ímynda sér að landinn hegðaði sér samkvæmt þessum reglum .
Lengst man ég eftir að hafa beðið í hálfan annan klukkutíma eftir matargestum og uppgötva síðan að það þekktist ekki hjá minni kynslóð að bjóða í mat , heldur bara í partí og þá komu menn þegar þeim sýndist .
Í huga garðyrkjumannsins og safnarans spannar vorið tímabilið frá jafndægrum til 17. júní .
Þó verður það aldrei neglt niður eftir almanaki .
Veðráttan segir mest til um hvort vorar seint eða snemma og vorið er því ástand ekki síður en ákveðið tímabil .
Til að hafa reglu á lífi sínu , og geta svarað vinum og fjölskyldu varðandi ferðalög og aðrar áætlanir , er þó gott að miða við að ljúka sáningu einhvern ákveðinn dag .
Ég miða við 20. maí fyrir sáningu og áætla að ljúka því að planta út fyrir 17. júní .
Nú teygja plöntun og tilflutningar trjáplantna sig lengra fram á sumarið , svo þessi dagsetning stenst ekki alltaf .
Þó er best að ljúka því að flytja tré áður en þau laufgast .
Vorverkin hefjast Vorverkin geta hafist um leið og frost fer úr jörðu .
Þá má fara yfir beðin , tína burt illgresi og stinga upp , hafi það ekki verið gert haustið áður .
Kunningi minn , dýralæknir , sagði að ég mætti ekki nota þetta orð - illgresi .
Hann hafði heyrt mig gera það í útvarpsþætti , sem margir hlustuðu á og ekki bætti það úr skák .
Nýjasta kenningin væri sú , að líta skyldi á allar plöntur sem hefðu þær jafnan rétt og ekki auðkenna sumar með hnjóðsyrðum og jaðraði við einelti skildist mér .
Það mætti umorða þetta svona : Þegar garðarnir eru stungnir upp á vorin er æskilegt að fjarlægja þær plöntur sem við höfum ekki vísvitandi plantað þar sjálf .
Oft koma þá í ljós kartöflur sem hafa orðið eftir og geymst prýðilega í moldinni yfir veturinn .
Þannig má fá « nýjar » kartöflur í pottinn í fáeina daga .
Það er ekki sérlega æskilegt að þessar « villikartöflur » fari óvænt að spretta upp í garðinum innan um annað , en það kemur fyrir við sáðskipti .
Grösin verða ansi stórvaxin innan um salatið og kartöflurnar viðkvæmari fyrir myglu og skyldi því alltaf halda þeim sér í geymslu .
Einnig geta gulrætur hafa leynst í moldinni en þær eru sjaldan góðar , sennilega af því þær liggja ekki eins djúpt og kartöflurnar og frjósa því og þiðna hvað eftir annað .
Smáfífla má hirða og nota í matinn með rót og öllu saman .
Óvinirnir Á vorin skjóta þeir upp kollunum .
Húsapunturinn og snarrótin teygja sig inn í beðin .
Sigurskúfurinn býr til rótarmöppu niðri í jörðinni og hótar að fara yfir hvar sem honum sýnist og þrengir að öðrum plöntum .
Kerfill og kúmenjurt eru vorboðar en vilja líka hasla sér völl alls staðar .
Skriðsóley og hóffífill , svo ekki sé talað um túnfífil og súru , arfa , hjartaarfa , elftingu , krossfífil , mýrardúnurt , hlaðkollu , lambaklukku , jafnvel baldursbrá og blágresi og grastegundir sem ég kann ekki nöfnin á - allar neita að láta beðin í friði og berjast um pláss og athygli .
En í þessu tauti mínu einn dýrlegan morgun , seint í apríl , fannst mér ég vera stödd úti á leikvangi með hraustum og kraftmiklum krökkum , sem öll kepptust um að láta á sér bera .
Það er í eðli þessara plantna að þekja jörðina þar sem hún er opin .
Þær halda líklega að matjurtagarðurinn minn sé sár í sverðinum , sem hann auðvitað er , og vilja gera sitt besta til að laga « meiddið » .
Ég blessaði yfir lóðina og þakkaði karlinum mínum í huganum en hann hefur hjálpað mér að gera varnargarð úr hellum og sterkum plastdúk kringum beðin .
Hann skiptir líka stundum um jarðveg í beðjöðrum , sem harðgresi hefur lagt undir sig .
Ég einblíndi á gróskuna og fann styrk villtu flórunnar , þrótt og einbeitni .
Fyrstu inniplöntur Hafi maður gróðurhús eða skála er fyrsta ferska grænmetið oft harðgert salat , sellerí , selja , grænkál eða steinselja , sem hefur lifað af veturinn og fer að gera klárt fyrir fræmyndun .
Þetta grænmeti má nýta í lok mars og snemma í apríl , áður en nokkuð fer að taka við sér úti og enn eru næturfrost .
Hægt er að borða blöðin beint af ársgömlum plöntunum og þau eru fín í súpur og pottrétti .
Þegar kemur fram í maíbyrjun eru þessar tvíæru plöntur farnar að leggja allt kapp á fræmyndun og þá eru þær ekki spennandi lengur , enda farið að koma upp það sem fyrst var sáð .
Ef sáð er snemma og mikið þarf að grisja má hafa ungu grislingana í salat .
Fjölærar kryddjurtir og laukar , eins og perlulaukur , sem búa við góð skilyrði , koma líka snemma til .
Villtar og hálfvilltar jurtir Í mínu barnsminni eru það sex jurtir sem helst voru teknar inn og nýttar á vorin .
Graslaukur og kerfill töldust garðplöntur og voru mest notaðar en fjórar voru villtar - fífill , njóli , hvönn og súra .
Vorjurtirnar eru sterkar og það eru veruleg skipti frá vetrarfæði yfir í sumarfæði , ef árstíðunum er fylgt út í æsar .
Þess vegna var fyrrum fastað á árstíðaskiptum .
Þó föstur í dag séu ekki síst prófraun fyrir viljann og staðfestuna , þá var vorfastan eða páskafastan áður fyrr líka hreinsun og leið til að takast á við breyttan kost .
Fífill Þegar þú tekur eftir fíflunum á vorin er fullseint að tína þá í salat - segir enskt máltæki .
Blöðin eru mildust snemma á vorin áður en plönturnar fara að blómstra , en það er fyrst þegar gul karfan brosir móti sólinni að við tökum virkilega eftir þeim .
Fífillinn er boðberi vorsins , rétt eins og lóan .
Skærgulu vorblómin , túnfífillinn og hófsóleyjan , segja með svo afgerandi hætti að nú sé vetrinum lokið og orkan í litnum virkar svo hvetjandi á okkur .
Þó þykir fífillinn of ágengur , enda fékk hann ekki tilnefningu þegar þjóðarblómið var valið .
Í sumum tungumálum er fífillinn kenndur við lögun blaðanna og kallaður ljónstönn .
Við tókum ekki upp þessa orðmynd heldur notum gamalt og gott norrænt orð , fífill .
Orðin fífill og fífa eru skyld og tákna líklega upprunalega blómskipan , sem er hnöttótt en þó með oddmjóum , mjúkum blöðum eða strengjum .
Þegar fífillinn er kominn á fræmyndunarstigið og orðinn að biðukollu þá líkist hann fífunni .
1 Björn í Sauðlauksdal stingur upp á því - að gera sér reit í sáðgarði af þessari urt , því hún sé góð til manneldis , bæði blöð og rætur .
Steindóri Steindórssyni frá Hlöðum finnst þetta fáránleg hugmynd þótt hann hafi eftir norskum fræðimanni að fífillinn hafi verið fluttur inn til Noregs fyrir ekki svo löngu síðan .
Mér finnst hugmyndin alls ekki vitlaus ef fífillinn vex ekki í nægilegu magni af eigin hvötum .
Fíflablöð í salat Fíflablöð eru mest notuð hrá í salat en sé hörgull á öðru grænu eru þau soðin í súpum og höfð í pottrétti .
Blöðin má leggja í vatn í nokkrar mínútur áður en þau eru sett í pott , það dregur úr remmu .
Blaðstöngullinn er beiskari en laufið sjálft og það grófasta af honum má rífa burt , hafi maður tíma til þess .
Best er að leggja blaðið saman svo stöngullinn snúi upp eins og kjölur á skipi og byrja við miðjuna og strjúka blaðið frá stönglinum til beggja enda , þá vinnst verkið tiltölulega hratt .
Fíflablöð verða ekki leiðigjörn .
Þau eru góð matjurt og hægt að nota þau með salatblöðum út júnímánuð og áfram , ef fíflarnir hafa verið slegnir og vaxið upp á ný .
Það er vel skiljanlegt að franskir sjómenn , langþreyttir á vítamínskorti á skonnortunum , hafi bókstaflega ætt upp um móa , þegar þeir komust í land til að leita uppi fíflablöð , enda nota Frakkar mikið af sjálfgrónum plöntum til matar heima fyrir .
Þjóðverjar kalla fíflablöð engjasalat .
Eftir Skaftáreldana ráðlagði þáverandi stiftamtmaður Thodal , sem var norskur og þekkti vel til búskapar og jurta , mönnum að nota fífilinn bæði í grauta og í salat til að vinna bug á skyrbjúg og fleiri kvillum og segir að hann hafi reynst vel , jafnvel betur en skarfakálið .
« Hefir brúkun þess ( fífilsins ) og síðan haldizt við , þó helzt hjá þeim efnaðri í salati . »
2 Djúpsteiktir fíflahausar Blómhausinn má taka eins og hann kemur fyrir með blómbotninum á , dýfa í soppu og djúpsteikja í olíu .
Soppu má gera með því að hræra hveiti út í ögn af mjólk og hafa egg með , eins og þegar pönnukökudeig er búið til .
Ef eggjahvítan er þeytt verður soppan frauðmeiri .
Svo má hræra hveiti út í bjór , sem er staðinn svo hann freyði ekki lengur .
Á sama máta má djúpsteikja kerfilblóm en þau eru ekki eins bragðmikil .
Steiktar fíflarætur Snemma á vorin má taka litlar fíflaplöntur í heilu lagi úr matjurtagarðinum ef fífillinn hefur sáð sér , saxa þær og steikja í olíu eða smjöri og hrista út á svolítið af sojasósu og ögn af rjóma .
Gervikaffi er unnið úr þurrkuðum , brenndum og möluðum fíflarótum og er dýr vara .
Úr rótunum má gera urtaveig .
Fíflastönglar Fíflastöngla má borða með því að byrja ofan frá og best að hafa fjóra í einu .
Þeir eru þá remmulausir , næstum sætir , og þykja vinna gegn sykursýki en þá þarf að borða tíu stykki á dag .
Þegar fíflar eru komnir á biðukollustigið má nota stönglana í salat , segir Eggert Ólafsson .
3 Sem lækningajurt eru fíflar frægir fyrir að hreinsa lifrina , einkum rótin .
Blöðin eru líka hreinsandi en vinna meira með nýrunum .
Á vorin þykir ágætt fyrir þá sem þjást af gigt að saxa eina eða tvær litlar plöntur , bæði rót og blöð , setja í stóran bolla af sjóðandi vatni og seyða í 15 mínútur , drekka síðan 1/2 bolla bæði kvölds og morgna í átta vikur .
Gott fyrir þá sem hafa fengið fífil í garðinn eða matjurtabeðin og þurfa að grafa upp smáar plöntur að reyna að hafa gagn af þeim og fá eitthvað hollt og ferskt .
Margir mæla með því að neyta fífla , þegar verið er á hreinsunarföstu , einnig þykja þeir vinna gegn sveppasýkingu .
Ræturnar má svo hafa í brauð ( sjá bls. 40 ) .
Graslaukur Það er varla hægt að minnast á laukræktun án þess að hugurinn hvarfli til Guðrúnar Ósvífursdóttur , þegar hún heimti sonu sína til máls við sig í laukagarð sinn að Helgafelli .
Við vitum ekki hvort hún ræktaði graslauk eða einhvern eðlari lauk eða hvort höfundurinn notar orðið laukagarður sem líkingu .
Það er aðeins vitað um einn garð á landinu sem bar þetta nafn .
Sá var á Hólum á 15. og 16. öld .
4 Þorvaldur Thoroddsen veltir því fyrir sér hvort orðið laukagarður hafi einfaldlega þýtt matjurtagarður þar sem hvönn , næpur og kál hafi verið ræktað .
5 Hvað sem um það má segja þá er graslaukurinn ákaflega auðræktanlegur , kemur snemma upp og var mikið notaður fyrr á öldum af Rómverjum .
6 Hann vex eins og kökkur af mörgum graslaga stilkum með laukbragði .
Stundum kemst grasrót í kökkinn og þá þarf að taka hann upp , skipta honum og tína grasrótina vandlega úr .
Þegar kemur fram í júlí fer hann að blómstra og blómstilkarnir verða grófir en með því að klippa hann reglulega er hægt að hægja á blómmynduninni .
Blómin má reyndar nýta líka , fjólublá og falleg .
Bestur er graslaukurinn hrár , á brauð , í salöt , sem útákast og með fiski .
Orðið « útákast » var áður notað um grjón , sem sett voru út í mjólk og soðin , svo úr varð grautur eða þykk súpa .
Nú eldum við sjaldan slíka mjólkurgrauta en mig vantar orð , sem má nota yfir hráar kryddplöntur sem er stráð yfir ýmsa rétti , diskinn sjálfan upp á franskan móð eða bara á brauðsneiðar .
Á vorin er tilvalið að saxa smátt ýmsar sterkar jurtir , sem eru að koma upp , og nota á þennan hátt .
Graslaukurinn hefur sérstakan keim , sem er frábrugðinn öðrum laukplöntum og hann eykur verulega bragðflóruna .
Þótt hann sé yfirleitt notaður hrár er ekkert sem bannar að sjóða hann , ef annar laukur er ekki fyrir hendi .
Graslaukur er stundum þurrkaður eða frystur til vetrarins .
Hvönn Á hinum Norðurlöndunum ber hvönnin þetta sama nafn .
Latneska heitið á æthvönn er angelica archangelia , eða erkiengilsjurt .
Hér á landi var hún gjarnan kölluð erkihvönn .
7 Hvað norræna nafnið táknar er ekki vitað .
Hallgerður Gísladóttir hefur það eftir heimildarmönnum Þjóðminjasafnsins að « rætur hvanna , sem yxu undan sól , væru sætar en ef hvönnin óx á móti sól , áttu þær að vera rammar » .
Þetta er líklega gömul speki því í Grasnytjum Björns Halldórssonar er útlistað hvernig best sé að koma sér upp hvanngarði heima við bæ .
Björn segir að taka eigi ungar rætur milli veturnátta og jólaföstu og planta þeim á rökum stað í móti norðri , þekja með mold svo nái þumlungi yfir efri endann , tyrfa svo yfir og hreyfa ekki við þessu fyrr en næsta vor .
Björn vill endurnýja hvannirnar á sjö til átta ára fresti með ungum fjallahvönnum og segir þær geta vaxið í 4 ár án þess að hlaupa í njóla .
8 Svona hefur verið farið að fyrir ævalöngu , þegar tilraunir með nytjaplöntur hófust , en þessi lýsing er nánast einsdæmi hér á landi .
Hvönn er svolítið beisk fyrir matarsmekk nútímamanna .
En við missum svo mikið úr bragðflórunni ef við göngum fram hjá beisku jurtunum .
Það sem er tungunni beiskt er maganum sætt og einnig er því öfugt farið - segir erlent máltæki .
Samt þarf að gæta sín vel því hvönn er mjög bragðsterk og hentar því betur sem kryddjurt og heilsumeðal en grænmeti , einkum meðan verið er að venjast henni .
Það þurfti hugrekki til þegar frumkvöðlarnir í Grænu smiðjunni í Hveragerði réttu gestum sínum þurrkaða hvannarótarbita , eins og þeir væru brjóstsykur , og buðu þeim að tyggja .
Nú hefur færst í vöxt að matgæðingar noti hvönn til matar og fleiri og fleiri uppskriftir líta dagsins ljós .
9
Hvönn hefur alla tíð haft orð á sér sem lækningajurt , góð fyrir blóðrásina , bæti meltingu og vinni gegn gigt .
Bjarni Arngrímsson fer lofsamlegum orðum um hvannarót og af þeirri ástríðu að hann er varla að skrifa upp eftir öðrum .
Hann vill tyggja rótina og láta hana liggja í munni sér .
Það á að fá sér bita og byrja að tyggja að morgni dags og halda áfram fram eftir degi .
Þá eyðir hún gömlum hósta , linar síðusting , brjóstveiki , eyðir vindi , drepur orma og styrkir maga .
10 Á síðustu árum hefur Háskóli Íslands hafið rannsóknir á henni og orðrómurinn um lækningagildi hennar styrkst til muna .
Farið er að framleiða úr henni urtaveig , seyði gegn krabbameini og hún kölluð ginseng Norðurlanda .
Hvannaleggir sem forréttur Hvannastöngla má nota hráa í forrétti .
Best er að þeir séu ungir en þó það stórir að hægt sé að fylla þá .
Þá má skræla ef það er betra .
Svo eru þeir klofnir og fylltir með einhverju gómsætu eins og sætum , krydduðum rjómaosti til að skapa samspil milli þess beiska og sæta .
Svo má nota saltan kavíar úr túpu og þá er komið samspil á milli þess beiska og salta .
Leggirnir eru bornir fram , skornir í litla bita .
Sömuleiðis má borða þá með harðfiski og smjöri og sölvum til að hafa eitthvað rammíslenskt á borðum , þegar það á við , og þess vegna hafa hvannarótarbrennivín með .
Svo má steikja leggina eina sér eða steikja þá með lauk eins og krydd .
Hvannablöð í brauð Niðursneidd hvannablöð má hafa eins og krydd í brauðuppskriftir og smakkast vel .
Hvönn fer ágætlega með öllum kornmat .
Það er sérlega skemmtilegt á vorin að baka hvannabollur en einnig má nota blöðin þurrkuð og mulin í brauð árið um kring .
Það má líka stinga smá hvannarblaði inn í fyllt horn .
Bragðið er ánægjulegt , svolítið miðaldalegt eins og ómur af taktföstum og hvellháum hljóðfærum .
Kerfill Hann er fjölær planta og fer að stinga upp kollinum strax og snjóa leysir og frost að linast .
En hægt fer hann , og oft er löng bið eftir að fyrstu blöðin náist inn eftir að fyrst fer að örla á þeim .
Það er svolítið lakkrísbragð af kerfli og blöðin fíngerð .
Nafnið kemur úr frönsku og þar hefur hann verið notaður frá fornu fari .
Hann er góður sem salatjurt , meðan blöðin eru ný .
Bragðið er milt og þó er plantan nokkuð stórvaxin .
Það er því hægt að nota kerfilinn í miklum mæli einmitt í maímánuði meðan beðið er eftir að salatið spretti .
Í Grasnytjum Björns er ekki minnst á kerfil en Eggert hefur hann í miklu uppáhaldi og vill nota saman við salat og til bragðbætis í « soð » súpur , stöppur og kálgrauta ( sjá kálrétti Eggerts á bls. 123 ) .
Kerfillinn blómstrar um mánaðamótin maí-júní hvítum blómklösum , sem ilma skemmtilega .
Hann er vorjurt og eftir blómstrun er hann minna áberandi , enda hafa þá aðrar jurtir tekið við sem matplöntur , en það má slá hann , eins og önnur villt grös , til að fá ný blöð yfir sumarið .
Fyrir utan að nota kerfilinn hráan og í heita rétti má nota hann í te .
Blómin má djúpsteikja ( sjá djúpsteiktir fíflahausar á bls. 24 ) .
Það er auðvelt og fljótlegt að þurrka hann en bragðið er ekki sterkt .
Hann er talinn hafa bætandi áhrif á meltingu og losa slím úr lungum .
Njóli Sú tilgáta hefur verið sett fram , að njólinn hafi verið fluttur inn sem matjurt frá Noregi snemma á öldum , en þó kann hann að hafa fundið sér leið hingað sjálfur .
Hann heldur sig þó helst kringum mannabústaði og síður á víðavangi og vildu víst ýmsir sem berjast við hann , að hann hefði aldrei komið .
Mörgum brá í brún þegar Ingólfur Guðnason garðyrkjumaður setti njóla í urtagarðinn í Skálholti þar sem hann safnaði þeim jurtum , sem hann telur að hafi verið nýttar eða ræktaðar á staðnum áður fyrr .
Menn skildu varla að nokkur maður flytti viljandi til sín njóla og það upp að aðaldyrum en Ingólfur mun kunna ráð til að hemja hann .
Hafi maður þolinmæði og séu stönglarnir klipptir áður en fræin dreifa sér er hægt að halda honum í skefjum .
Stöngullinn vex hátt og fræin verða áberandi .
Hann skortir það tvennt , sem gerir plöntur fyrst og fremst vinsælar því eiginlegum blómum tekur maður aldrei eftir og hann ilmar ekki .
Upphaflega hét hann jóli og n-ið lenti þarna framan við , kannski komið frá samsetta orðinu hvannjóli .
Þegar plöntur taka til við ótímabæra fræmyndun er sagt að þær hlaupi í njóla .
Njólinn er líka kallaður heimula eða heimilisnjóli eða fardagagras .
Fardagurinn er 14. maí og það stendur heima , að þá er hann farinn að spretta nægilega til að hægt sé að nota hann enda yngstu blöðin best .
Nafnið þolinmæða er gamalt og þessar mörgu orðmyndir benda til þess að hann hafi verið töluvert mikið notaður .
Áður fyrr hefur njóli varla verið borðaður hrár , til þess er bragðið of sterkt , heldur gagnast hann fremur sem káljurt í súpur og stöppur .
Hann var gæða- og markaðsfulltrúi hjá heildsala sem flutti inn amerískt morgunkorn og Erlendur , sem aldrei hafði bragðað amerískt morgunkorn á ævinni , velti því fyrir sér , þar sem hann tyllti sér niður á skrifstofunni , hvað gæða- og markaðsfulltrúi hjá heildsala gerði .
Hann nennti ekki að spyrja að því .
Brúðguminn var á hvítri , straujaðri skyrtu með þykk axlabönd og hann hafði brett upp á ermarnar eins og gæðamálin þyrftu á öllu hans afli að halda .
Meðalmaður á hæð , nokkuð þybbinn með skegghring í kringum varaþykkan munninn .
Viggó að nafni .
Ég hef ekkert heyrt í Dísu , sagði Viggó hraðmæltur og settist gegnt Erlendi .
Var það eitthvað sem þú sagðir við hana sem ...
Þetta halda allir , sagði brúðguminn .
Það halda allir að þetta sé mér að kenna .
Það er verst .
Það er verst af þessu öllu .
Ég þoli það ekki .
Tókstu eftir einhverju óvenjulegu í fari hennar áður en hún hljóp út ?
Einhverju sem gat hafa komið henni í uppnám ?
Það voru bara allir að skemmta sér .
Þú veist , brúðkaup , þú veist hvað ég meina .
Nei .
Þú hefur farið í brúðkaup ?
Eitt .
Langt síðan .
Við áttum að dansa fyrsta dansinn .
Það var búið að halda ræður og vinkonur hennar voru búnar að vera með skemmtiatriði , harmonikkuleikarinn var kominn og þá áttum við að dansa .
Ég sat við borðið okkar og allir fóru að leita að Dísu en þá var hún farin .
Hvar sást þú hana síðast ?
Hún sat hjá mér og sagðist þurfa að skreppa á klósettið .
Og sagðir þú eitthvað við hana svo hún fór í fýlu ?
Alls ekki !
Ég kyssti hana og sagði henni að flýta sér .
Hvað leið langur tími frá því hún fór og þar til þið byrjuðuð að leita að henni ?
Úff , ég veit það ekki .
Ég settist hjá vinum mínum og svo fór ég út að reykja , allir sem reyktu fóru út til þess , talaði við fólk úti og á leiðinni fram og til baka , settist aftur og harmonikkuleikarinn kom og talaði við mig um dansinn og spilið .
Einhverja fleiri var ég að tala við , ætli þetta hafi ekki verið svona hálftími , ég veit það ekki .
Og sástu hana aldrei á þeim tíma ?
Nei .
Þetta var algjört disaster .
Góndu allir á mig eins og þetta væri mér að kenna .
Hvað heldur þú að hafi orðið um hana ?
Ég er búinn að leita alls staðar .
Tala við allar vinkonur hennar og vini og ættingja en enginn veit neitt eða segir það .
Heldurðu að einhver sé að ljúga ?
Einhvers staðar er hún .
Vissirðu að hún skildi eftir skilaboð ?
Nei .
Hvernig skilaboð ?
Hvað meinarðu ?
Hengdi miða á eitthvert skilaboðatré .
Hann er hryllilegur , hvað hef ég gert ?
stóð á honum .
Veistu hvað hún á við ?
Hann er hryllilegur , endurtók Viggó .
Um hvern er hún að tala ?
Ég var að vona að það værir þú .
Ég , sagði Viggó og æstist allur upp .
Ég hef ekki gert henni neitt , ekki nokkurn skapaðan hlut .
Aldrei .
Þetta er ekki ég .
Þetta getur ekki verið ég .
Bíllinn sem hún tók fannst í Garðastræti .
Segir það eitthvað ... ?
Hún þekkir engan þar .
Ætlið þið að lýsa eftir henni ?
Ég held að fólkið hennar vilji gefa henni tíma til þess að skila sér .
Og ef það gerist ekki ?
Þá sjáum við til .
Erlendur hikaði .
Ég hefði haldið að hún setti sig í samband við þig , sagði hann svo .
Til þess að segja þér að allt sé í lagi .
Ég hefði haldið það líka , sagði gæða- og markaðsfulltrúinn .
Við erum hjón þótt ekki sé annað .
Hann þagnaði .
Bíddu , ertu að gefa í skyn að þetta hafi verið mér að kenna og hún tali ekki við mig af því að ég gerði henni eitthvað ?
Djöfull er þetta hrikalegt !
Veistu hvernig var að koma hérna í vinnuna á mánudaginn ?
Allir vinnufélagar mínir voru í veislunni !
Heldurðu að þetta sé mér að kenna ?
Djöfullinn !
Það halda allir að þetta sé mér að kenna .
Kvenfólk , sagði Erlendur og stóð upp .
Erfitt að gæðastjórna .
Erlendur var nýkominn á skrifstofuna þegar síminn hringdi .
Hann þekkti strax röddina þótt hann hefði ekki heyrt hana í langan tíma .
Hún var enn skýr og sterk og ákveðin þrátt fyrir háan aldur .
Erlendur hafði þekkt Marion Briem í bráðum þrjátíu ár og það hafði ekki alltaf verið dans á rósum .
Ég er að koma úr sumarbústaðnum , sagði röddin , og fékk engar fréttir fyrr en ég kom í bæinn áðan .
Ertu að tala um Holberg ?
sagði Erlendur .
Hafið þið skoðað skýrslurnar um hann ?
Ég vissi að Sigurður Óli var að fletta honum upp í tölvunum en ég hef ekki heyrt í honum .
Hvaða skýrslur ?
Spurning hvort þær eru í tölvunum .
Kannski er búið að henda þeim .
Eru einhver fyrningalög um skýrslur ?
Er þeim eytt ?
Hvað ertu að fara ?
Holberg var enginn fyrirmyndarborgari , sagði Marion Briem .
Hvernig þá ?
Það eru allar líkur á því að hann hafi verið nauðgari .
Allar líkur ?
Hann fékk á sig kæru fyrir nauðgun en var aldrei dæmdur .
Þetta var árið 1963 .
Þið ættuð að skoða skýrslurnar ykkar .
Hver kærði hann ?
Kona að nafni Kolbrún .
Hún bjó í ...
Keflavík ?
Já , veistu eitthvað um hana ?
Við fundum ljósmynd í skrifborði Holbergs .
Það var eins og hún hefði verið falin .
Myndin var af legsteini stúlkubarns sem hét Auður , í kirkjugarði sem við vitum ekki ennþá hvar er á landinu .
Ég vakti upp þurs hjá Hagstofunni og fann nafn Kolbrúnar á dánarvottorðinu .
Hún var móðir stúlkunnar á legsteininum .
Móðir Auðar .
Hún er látin .
Marion þagnaði .
Marion ?
sagði Erlendur .
Og hvað segir það þér ?
sagði röddin í símanum .
Erlendur hugsaði sig um .
Ég get ímyndað mér að ef Holberg hefur nauðgað móðurinni sé hann faðir barnsins og þess vegna hafi ljósmyndin verið í skrifborðinu hans .
Stúlkan var á fjórða ári þegar hún dó , fæddist 1964 .
Holberg var aldrei dæmdur , sagði Marion Briem .
Málið var látið niður falla vegna ónógra sannana .
Var þetta tilbúningur í henni ?
Mér fannst það ólíklegt á þeim tíma en það var ekkert hægt að sanna .
Það er sjálfsagt aldrei auðvelt fyrir konur að kæra slíkt ofbeldi .
Þú getur ímyndað þér hvað hún hefur þurft að ganga í gegnum , þessi kona , fyrir bráðum fjörutíu árum .
Það er nógu erfitt fyrir konur að koma fram og kæra í dag en það hefur verið margfalt erfiðara þá .
Hún hefur varla gert það að gamni sínu .
Ljósmyndin er kannski eins konar staðfesting á faðerninu .
Af hverju ætti Holberg að geyma hana í skrifborðinu sínu ?
Tíminn virðist stemma .
Nauðgunin á sér stað árið 1963 .
Þú segir að Kolbrún hafi eignast Auði árið eftir .
Hún deyr fjórum árum síðar .
Kolbrún jarðar barnið sitt .
Holberg er á einhvern hátt inni í málinu .
Kannski tekur hann ljósmyndina sjálfur .
Ég veit ekki í hvaða tilgangi .
Kannski skiptir það engu máli .
Hann hefur örugglega ekki verið við jarðarförina en hann hefur getað farið að leiðinu og tekið af því mynd .
Ertu að meina eitthvað slíkt ?
Það er líka annar möguleiki .
Nú ?
Kannski hefur hún tekið myndina sjálf og sent honum .
Erlendur hugsaði sig um andartak .
En til hvers ?
Ef hann hefur nauðgað henni , af hverju sendir hún honum ljósmyndina ?
Það er spurning .
Kom fram á vottorðinu hvert var banamein Auðar ?
spurði Marion Briem .
Hvernig dó stúlkan ?
Var það slys ?
Það stendur að hún hafi verið með heilaæxli .
Heldurðu að það geti skipt máli ?
Var hún þá krufin ?
Ugglaust .
Nafn læknisins er á vottorðinu .
En móðirin ?
Bráðkvödd á heimili sínu .
Sjálfsmorð ?
Já .
Þú ert hættur að líta inn til mín , sagði Marion Briem eftir stutta þögn .
Annir , sagði Erlendur .
Helvítis , bölvaðar annir .
8
Það rigndi á Keflavíkurveginum um morguninn og vatnið safnaðist í djúp hjólför sem bílarnir reyndu að forðast .
Vatnselgurinn var slíkur að varla sást út um rúður bílanna , sem voru sveipaðir vatnsúða og kipptust til í hamslausum suðaustanstorminum .
Rúðuþurrkurnar höfðu ekki undan að ryðja vatninu af framrúðunni og Erlendur hélt svo fast um stýrið að hnúarnir hvítnuðu .
Hann sá grilla í rauð afturljósin á næsta bíl fyrir framan og reyndi að fylgja þeim eftir bestu getu .
Hann var einn á ferð .
Taldi það best eftir að hafa rætt við systur Kolbrúnar í síma fyrr um morguninn .
Hún var skráður nánasti aðstandandi á dánarvottorðinu .
Systirin var ekki samvinnuþýð .
Hún neitaði að hitta hann .
Þvertók fyrir það .
Blöðin höfðu birt mynd af hinum látna ásamt nafni hans .
Erlendur spurði hvort hún hefði séð það og ætlaði að spyrja hvort hún myndi eftir honum þegar hún skellti á hann í miðri setningu .
Hann ákvað að láta á það reyna hvað hún gerði ef hann birtist á þröskuldinum hjá henni .
Hann vildi ógjarnan láta færa hana til sín með lögregluvaldi .
Erlendur hafði sofið illa um nóttina .
Hann hafði áhyggjur af Evu Lind og óttaðist að hún mundi gera einhverja bölvaða vitleysu .
Hún átti farsíma en alltaf þegar hann hringdi kom þessi vélræna rödd sem sagði að annaðhvort væri síminn utan þjónustusvæðis , allar rásir uppteknar eða að slökkt væri á honum .
Erlendur mundi sjaldnast það sem hann dreymdi en það voru ónot í honum þegar hann vaknaði og slitur úr vondum draumi fóru gegnum hugann áður en þau hurfu honum algerlega .
Þeir höfðu sáralitlar upplýsingar um Kolbrúnu .
Hún var fædd árið 1934 og kærði Holberg fyrir nauðgun þann 23. nóvember árið 1963 .
Áður en Erlendur lagði af stað til Keflavíkur hafði Sigurður Óli rakið fyrir honum innihald nauðgunarkærunnar þar sem kom fram lýsing á atburðinum tekin úr lögregluskýrslu sem Sigurður Óli hafði fundið í skjalageymslum lögreglunnar eftir ábendingu Marion Briem .
Kolbrún var þrítug þegar hún eignaðist dótturina Auði .
Nauðgunin átti sér stað níu mánuðum fyrr .
Samkvæmt vitnisburði Kolbrúnar voru málsatvik á þá leið að hún hafði hitt Holberg á skemmtistaðnum Krossinum , sem þá var á milli Keflavíkur og Njarðvíkur .
Þetta var á laugardagskvöldi .
Hún þekkti hann ekki fyrir og hafði aldrei séð hann áður .
Hún var með tveimur vinkonum sínum og Holberg og tveir félagar hans voru með þeim um kvöldið á ballinu .
Þegar því lauk héldu þau öll áfram að skemmta sér heima hjá annarri af vinkonum Kolbrúnar .
Þegar nokkuð var liðið á nóttina hafði Kolbrún búið sig til farar heim á leið .
Holberg sagðist vilja fylgja henni til öryggis .
Hún setti sig ekki upp á móti því .
Hvorugt var undir áhrifum áfengis svo nokkru nam .
Kolbrún bar að hún hefði fengið sér tvö lítil vodkaglös með gosblöndu á ballinu en ekkert eftir að hún fór þaðan .
Holberg drakk ekki þetta kvöld .
Hann sagðist , svo Kolbrún heyrði , vera á penisillínkúr vegna sýkingar í eyra .
Vottorð frá lækni fylgdi ákæruskjölunum og staðfesti það .
Holberg bað um að fá að hringja á leigubíl .
Sagðist ætla til Reykjavíkur .
Hún hikaði andartak en benti honum svo á hvar síminn væri .
Hann gekk inn í stofuna á meðan hún fór úr kápu sinni frammi í anddyrinu og síðan inn í eldhús að fá sér vatnsglas .
Hún heyrði ekki þegar hann lauk símtalinu ef það var þá eitthvert símtal .
Hún fann að hann var allt í einu kominn aftan að henni þar sem hún stóð við eldhúsvaskinn .
Henni brá svo að hún missti glasið niður í vaskinn og vatnið skvettist á eldhúsborðið .
Hún hrópaði upp yfir sig þegar hendur hans gripu um brjóstin og hrökklaðist frá honum innar í eldhúskrókinn .
Hvað ertu að gera ?
spurði hún .
Eigum við ekki að skemmta okkur aðeins ?
sagði hann og stóð kyrr fyrir framan hana , kraftalega vaxinn með sterklegar hendur , fingraþykkur .
Ég vil að þú farir út , sagði hún ákveðin .
Núna !
Viltu gjöra svo vel og fara út .
Eigum við ekki að skemmta okkur aðeins ?
endurtók hann .
Hann tók eitt skref nær henni og hún setti fram hendurnar eins og til varnar .
Komdu ekki nálægt mér !
hrópaði hún .
Ég hringi á lögregluna !
Hún fann allt í einu hvað hún var ein og varnarlaus gagnvart þessum ókunnuga manni sem hún hafði hleypt inn á heimili sitt og var nú kominn upp að henni , búinn að beygja hendur hennar aftur fyrir bak og reyndi að kyssa hana .
Hún barðist um en það var til einskis .
Hún reyndi að tala við hann .
Tala hann til en fann aðeins hvernig vanmáttur hennar óx .
Erlendur hrökk við þegar risastór vöruflutningabíll flautaði á hann og óð fram úr honum með ógurlegum drunum og vatnsgusum sem gengu yfir bílinn .
Hann rykkti til stýrinu og dansaði um stund á vatninu .
Afturendi bílsins slóst til og eitt andartak hélt Erlendur að hann myndi missa stjórn á honum og endasendast út í hraunið .
Hann snarhægði ferðina og náði að halda sig á veginum og jós svívirðingum yfir vörubílstjórann , sem var horfinn honum í regnúðanum .
Um tuttugu mínútum síðar renndi hann í hlað framan við lítið , bárujárnsklætt timburhús í elsta hluta Keflavíkur .
Það var hvítmálað og lítið , hvítmálað grindverk í kringum það og garður sem sinnt var um af natni .
Systirin hét Elín og var nokkrum árum eldri en Kolbrún , nú komin á eftirlaun .
Hún stóð í forstofunni , komin í kápu og á leiðinni út þegar Erlendur hringdi bjöllunni .
Hún horfði á hann í forundran , lágvaxin og grönn með harðan svip í andlitinu , stingandi augu , há kinnbein og hrukkur í kringum munninn .
Ég hélt ég hefði sagt þér í símann að ég vildi ekkert með þig eða lögregluna hafa , sagði hún reiðilega þegar Erlendur hafði gert grein fyrir sér .
Ég veit það , sagði Erlendur , en ...
Ég ætla að biðja þig að láta mig í friði , sagði hún .
Þú hefðir ekki þurft að ómaka þig alla leið hingað .
Hún steig út á dyrapallinn og lokaði dyrunum á eftir sér og gekk niður þrjár tröppur sem lágu upp að húsinu og opnaði lítið hlið á girðingunni og skildi það eftir opið til merkis um að hún vildi Erlend í burtu .
Hún leit ekki við honum .
Erlendur stóð á tröppunum og horfði á eftir henni .
Þú veist að Holberg er látinn , kallaði hann .
Hún svaraði honum ekki .
Hann var myrtur á heimili sínu .
Þú veist það .
Erlendur var kominn niður tröppurnar í humátt á eftir henni .
Hún var með svarta regnhlíf sem hún opnaði og regnið buldi á henni .
Hann hafði ekki annað en hattinn á höfðinu til þess að verjast rigningunni .
Hún greikkaði sporið .
Hann elti og hljóp við fót til þess að ná henni Hann vissi ekki hvað hann átti að segja til að fá hana til þess að hlusta á sig .
Vissi ekki hvers vegna konan brást svona við honum .
Mig langaði að spyrja þig um Auði , sagði hann .
Konan nam skyndilega staðar og sneri sér við og gekk hratt upp að honum með vonskusvip í andlitinu .
Ómerkilegi lögguræfill , hvæsti hún á milli samanbitinna tannanna .
Ekki leyfa þér að nefna hana á nafn .
Hvernig vogarðu þér ?
Eftir allt það sem þið gerðuð henni .
Láttu þig hverfa !
Láttu þig hverfa héðan á stundinni !
Lögguræfill !
Hún horfði á Erlend hatursfullum augum og hann starði á hana á móti .
Eftir allt sem við gerðum henni ?
sagði hann .
Henni hverri ?
Burt með þig , hrópaði hún og snerist á hæli og skildi hann eftir í sömu sporum .
Hann hætti eltingarleiknum en horfði á hana fjarlægjast í regninu , örlítið lotna í grænni kápu og svörtum stígvélum sem náðu upp fyrir ökklana .
Hann sneri við og gekk hugsi aftur að húsi hennar og að bílnum .
Hann settist inn í hann og kveikti sér í sígarettu , opnaði gluggann aðeins og setti svo í gang .
Hann bakkaði með hægð úr stæðinu , setti í fyrsta gír og ók framhjá litla húsinu .
Hann sogaði reykinn að sér og fann aftur daufa verkinn fyrir brjóstinu miðju .
Hann var ekki nýr .
Hafði valdið Erlendi nokkru hugarangri í bráðum ár .
Daufur verkur sem heilsaði honum á morgnana en hvarf yfirleitt fljótlega eftir að hann steig fram úr rúminu .
Dýnan sem hann svaf á var ekki góð .
Stundum verkjaði hann í allan skrokkinn ef hann lá lengi í rúminu .
Hann sogaði að sér reykinn .
Vonaði að það væri rúmdýnan .
Farsíminn hringdi í frakkavasanum þegar hann var að drepa í sígarettunni .
Það var yfirmaður tæknideildarinnar með þær fréttir að þeim hefði tekist að lesa úr grafskriftinni á legsteininum og fundið henni stað í orði guðs .
Hún er tekin úr 64. Davíðssálmi , sagði yfirmaðurinn .
Já , sagði Erlendur .
Varðveit líf mitt fyrir ógnum óvinarins .
Hjálpar þetta eitthvað ?
Ég hef ekki hugmynd um það .
Það voru tvenn fingraför á myndinni .
Já , Sigurður Óli var búinn að segja mér það .
Önnur eru af hinum látna en hin höfum við ekki á skrá hjá okkur .
Þau eru frekar óskýr .
Mjög gömul fingraför .
Sjáið þið á hvers konar vél myndin var tekin ?
spurði Erlendur .
Ómögulegt að segja .
Held samt að hún hafi ekki þurft að vera merkileg .
9
Sigurður Óli lagði bílnum á plani Íslandsflutninga þar sem hann vonaði að hann yrði engum til vandræða .
Vöruflutningabílar stóðu í röðum á planinu Suma var verið að ferma , öðrum var ekið í burtu , enn öðrum var bakkað að vöruhúsi flutningamiðstöðvarinnar .
Bensínstybba og olíufnykur fylltu loftið og ærandi hávaði barst frá vélum trukkanna .
Starfsfólk og viðskiptavinir voru á þönum um planið og vöruhúsið .
Veðurstofan spáði áframhaldandi vætu .
Sigurður Óli reyndi að nota frakkann til þess að verjast rigningunni , setti hann yfir höfuð sér og hljóp við fót upp að vöruhúsinu .
Honum var vísað á verkstjóra sem sat í litlu glerbúri og yfirfór pappíra og virtist ákaflega upptekinn .
Verkstjórinn , maður þybbinn í blárri úlpu sem hann hneppti að sér með einni tölu yfir vömbina og með vindilstubb milli fingranna , hafði frétt af láti Holbergs og sagðist hafa þekkt hann ágætlega .
Lýsti honum sem áreiðanlegum manni , duglegum vörubílstjóra sem ekið hefði landshorna á milli áratugum saman og þekkti hvern krók og kima íslenska þjóðvegakerfisins .
Sagði hann dulan , talaði aldrei um sjálfan sig á persónulegum nótum , eignaðist ekki vini í þessu fyrirtæki , vissi ekki hvað hann gerði áður , hélt hann hefði alla tíð verið vörubílstjóri .
Talaði þannig .
Ókvæntur og barnlaus , það hann best vissi .
Ræddi aldrei um sína nánustu .
Ég held það nú , sagði verkstjórinn eins og til þess að ljúka samtalinu , tók upp lítinn kveikjara úr úlpuvasanum og kveikti í vindilstubbnum .
Bölvað , púff , púff , að fara svona , púff .
Hverja umgekkst hann mest hérna ?
spurði Sigurður Óli og reyndi að anda ekki að sér þefillum vindlareyknum .
Þú getur talað við Hilmar og Gauja , ætli þeir hafi ekki þekkt hann best .
Hilmar er hérna frammi .
Hann er frá Reyðarfirði og fékk stundum að sofa hjá Holberg í Norðurmýrinni þegar hann þurfti að hvíla sig í bænum .
Það eru ákveðnar hvíldarreglur sem bílstjórarnir verða að uppfylla og þá þurfa þeir athvarf í borginni .
Svaf hann hjá honum um helgina , veistu það ?
Nei , hann var að vinna fyrir austan .
En kannski hann hafi verið hjá honum um hina helgina .
Geturðu ímyndað þér hver hefði viljað Holberg illt ?
Einhverjar erjur hér á vinnustaðnum eða ...
Nei , nei , ekkert , púff , slíkt , púff , púff .
Manninum gekk illa að halda glóðinni í vindlinum .
Talaðu við , púff , Hilmar , vinur .
Hann getur kannski hjálpað þér .
Sigurður Óli fann Hilmar eftir leiðbeiningum verkstjórans .
Hann stóð við einar vörudyrnar og fylgdist með þegar verið var að afferma vörubíl .
Hilmar var mikill rummungur , um tveir metrar á hæð , þrekvaxinn , rauðbirkinn , skeggjaður og loðinn á handleggjunum sem stóðu fram úr stuttermabol .
Virtist vera um fimmtugt .
Gamaldags , blá axlabönd héldu uppi snjáðum gallabuxum .
Lítill gaffallyftari var notaður til þess að afferma vörubílinn .
Verið var að bakka öðrum vörubíl að næstu dyrum með tilheyrandi drunum , á sama tíma flautuðu tveir bílstjórar hvor á annan á planinu og jusu út úr sér svívirðingum .
Sigurður Óli gekk upp að Hilmari og bankaði létt á öxlina á honum en bílstjórinn varð hans ekki var .
Hann bankaði fastar og loks sneri Hilmar sér að honum .
Hann sá Sigurð Óla tala til sín en gat ekki heyrt hvað hann sagði og horfði niður á hann sljóum augum .
Sigurður Óli hækkaði röddina en allt kom fyrir ekki .
Hann hækkaði enn röddina og sýndist skilningsglampi koma í augu Hilmars en það var missýning .
Hilmar hristi bara hausinn og benti á eyrun á sér .
Sigurður Óli færðist allur í aukana við þetta , reigði sig og lyfti sér á tá og öskraði upp yfir sig en samtímis datt á dúnalogn og orð hans bergmáluðu veggja á milli í risastóru vöruhúsinu og út á planið í öllu sínu veldi : SVAFST ÞÚ HJÁ HOLBERG ?
10
Hann var að raka saman laufi í garðinum sínum þegar Erlendur kom að honum .
Leit ekki upp fyrr en Erlendur hafði staðið góða stund og fylgst með honum vinna hægum hreyfingum gamalmennisins .
Þurrkaði sultardropa úr nefinu .
Það virtist engu máli skipta þótt rigndi og laufið væri klesst og óþægilegt að fást við .
Hann fór sér að engu óðslega , krakaði í laufið með hrífu og reyndi að búa til litlar hrúgur úr því .
Hann bjó ennþá í Keflavík .
Var borinn þar og barnfæddur .
Erlendur bað Elínborgu að safna saman upplýsingum um hann og hún hafði grafið upp það helsta sem til var um gamalmennið í garðinum , ferilinn innan lögreglunnar , þær athugasemdir sem gerðar höfðu verið við framkomu hans og verklag , en þær voru margar á langri starfsævi , málareksturinn vegna Kolbrúnar og hvernig hann hafði verið áminntur fyrir meðferð sína á því máli sérstaklega .
Hún hringdi aftur með upplýsingarnar þar sem Erlendur sat að snæðingi í Keflavík .
Hann íhugaði hvort hann ætti að geyma heimsóknina þar til daginn eftir en hugsaði með sér að hann nennti ekki að vera að keyra þetta fram og aftur í vitlausu veðri .
Maðurinn var klæddur grænni vetrarúlpu og með hafnaboltahúfu á höfði .
Hvítar , beinaberar hendur héldu um hrífuskaftið .
Hann var hávaxinn og hafði sjálfsagt einhvern tíma verið holdugri og valdsmannslegri á að líta en var nú orðinn gamall og visinn með sultardropa í nefinu .
Erlendur horfði á hann paufast í elli sinni í garði á bak við hús .
Maðurinn leit ekki upp úr laufinu og veitti honum enga athygli .
Þannig leið góð stund uns Erlendur ákvað að láta til skarar skríða .
Hvers vegna vill systirin ekki tala við mig ?
sagði hann og sá gamla manninn hrökkva upp .
Ha ?
Hvað var þetta ?
Maðurinn leit upp frá verkinu .
Hver ert þú ?
spurði hann .
Hvernig tókuð þið á móti Kolbrúnu þegar hún kom með kæruna til ykkar ?
spurði Erlendur .
Gamli maðurinn horfði á þennan ókunnuga mann sem kominn var inn í garðinn til hans og strauk sultardropann af nefinu með handarbakinu .
Hann horfði niður eftir Erlendi .
Þekki ég þig ?
sagði hann .
Um hvað ertu að tala ?
Hver ertu ?
Ég heiti Erlendur .
Ég er að rannsaka morð á manni að nafni Holberg í Reykjavík .
Hann var kærður fyrir nauðgun fyrir næstum fjörutíu árum .
Þú stjórnaðir rannsókn málsins .
Hún hét Kolbrún sem var nauðgað .
Hún er látin .
Systir hennar talar ekki við lögregluna af ástæðum sem ég er að reyna að grafast fyrir um .
Hún sagði við mig : Eftir það sem þið gerðuð henni .
Mig langar til þess að þú segir mér hvað það var sem við gerðum henni .
Maðurinn horfði á Erlend án þess að segja orð .
Horfði í augu hans og þagði .
Hvað var það sem við gerðum henni ?
endurtók Erlendur .
Ég man ekki ...
hvaða leyfi hefur þú ?
Hvers konar dónaskapur er þetta eiginlega ?
Röddin titraði lítillega .
Viltu koma þér burtu úr garðinum mínum eða ég hringi á lögregluna .
Nei , sjáðu til , Rúnar , ég er lögreglan .
Og ég má ekki vera að neinu helvítis kjaftæði .
Maðurinn hugsaði sig um .
Er þetta nýja aðferðin ?
Ráðast á fólk með dylgjum og dónaskap ?
Gott að þú minnist á aðferðir og dónaskap , sagði Erlendur .
Þú fékkst á einu tímabili á þig átta kærur fyrir afglöp í starfi , hrottaskap þar á meðal .
Ég veit ekki hverjum þú þurftir að þjóna til þess að halda starfinu en þú hefur ekki gefið hann nógu góðan undir það síðasta því þú fórst að lokum frá lögreglunni með skömm .
Rekinn ...
Haltu kjafti , sagði maðurinn og leit í kringum sig .
Hvernig vogarðu ...
...
fyrir margítrekaða og grófa kynferðislega áreitni .
Hvítu , beinaberu hendurnar hertu takið á hrífunni svo það strekktist á litlausri húðinni og kjúkurnar komu í ljós .
Andlitið lokaðist með hatursfullum munnherkjum , augun drógust saman þar til þau lokuðust til hálfs .
Erlendur hafði velt því fyrir sér á leiðinni til mannsins , á meðan upplýsingarnar frá Elínborgu fóru eins og rafstuð um vitund hans , hvort hægt væri að álasa þessum manni fyrir það sem hann hafði gert í öðru lífi , þegar hann var annar maður , á öðrum tíma .
Erlendur hafði verið nógu lengi í lögreglunni til þess að muna eftir sögunum um hann , um vandræðin sem hann skapaði .
Hann mundi eftir Rúnari .
Hann hafði hitt Rúnar tvisvar eða þrisvar fyrir mörgum árum en hann var orðinn svo gamall og hrumur að það tók Erlend góða stund að átta sig á að þetta var sami maðurinn þegar hann kom í garðinn til hans .
Sögurnar um Rúnar gengu enn innan lögreglunnar .
Erlendur hafði einu sinni lesið að fortíðin væri annað land og hann skildi það .
Hann skildi að tímarnir breyttust og mennirnir líka .
En hann var ekki tilbúinn að þurrka út fortíðina .
Þeir stóðu í garðinum hvor á móti öðrum .
Hvað með Kolbrúnu ?
sagði Erlendur .
Hypjaðu þig !
Fyrst segirðu mér frá Kolbrúnu .
Hún var helvítis mella !
sagði maðurinn allt í einu á milli samanbitinna tannanna .
Og hafðu það og burtu með þig !
Allt sem hún sagði um mig var helvítis lygi .
Var engin andskotans nauðgun .
Hún laug allan tímann !
Erlendur sá Kolbrúnu sitja fyrir framan þennan mann , fyrir öllum þessum árum þegar hún kærði nauðgunina .
Hann ímyndaði sér hvernig hún hefði safnað kjarki þar til hún þoldi ekki lengur við og fór til lögreglunnar að segja frá því sem komið hafði fyrir hana , skelfingunni sem hún hafði upplifað og vildi helst af öllu geta gleymt eins og ekkert hefði gerst , eins og þetta hefði aðeins verið martröð og hún vaknað jafnheil og áður .
En hún mundi aldrei vakna jafnheil og áður .
Hún hafði verið saurguð .
Það hafði verið ráðist á hana og það hafði verið ráðist inn í hana ...
Hún kom þremur dögum eftir atburðinn og bar upp á manninn nauðgun , sagði gamli maðurinn við Erlend .
Það var ekki mjög sannfærandi .
Og þú hentir henni út aftur , sagði Erlendur .
Hún laug því .
Og hlóst að henni og gerðir lítið úr henni og sagðir henni að gleyma þessu .
En hún gleymdi þessu ekki , var það ?
Gamli maðurinn leit hatursfullum augum á Erlend .
Hún fór til Reykjavíkur , var það ekki ?
sagði Erlendur .
Holberg var aldrei dæmdur .
Og hverjum er það að þakka , heldurðu ?
Erlendur sá Kolbrúnu fyrir sér þrefa við Rúnar á skrifstofunni .
Þrefa við hann !
Þennan mann !
Þrefa um það sem hún hafði gengið í gegnum .
Reyna að sannfæra hann um að hún segði sannleikann eins og hann væri æðsti dómari í hennar máli .
Hún þurfti á öllu sínu að halda þegar hún rakti fyrir honum atburði næturinnar og reyndi að segja skipulega frá en það var of hræðilegt .
Hún gat ekki lýst því .
Gat ekki sagt frá því sem var ólýsanlegt , viðbjóðslegt , afskræmt .
Einhvern veginn tókst henni að ljúka slitróttri frásögninni .
Var þetta glott ?
Hún áttaði sig ekki á því hvers vegna lögreglumaðurinn glotti .
Henni sýndist það vera glott en það gat ekki verið .
Svo fór hann að spyrja hana út í smáatriðin .
Segðu mér hvernig þetta var nákvæmlega .
Hún horfði á hann .
Séra Jakob , meðhjálparinn og kórfélagarnir höfðu kveikt á fjölda kerta og dreift þeim um kirkjuna .
Það ríkti því hátíðarstemming þegar messan byrjaði .
Bjúgað olli mér miklum óþægindum þegar ég settist , þrýsti á viðkvæman stað , og ég var allur á iði á kirkjubekknum .
Faðir okkar hnippti í mig og yggldi sig eins og honum var einum lagið .
Ég notaði því tækifærið þegar allur söfnuðurinn stóð upp undir guðspjallinu , dró bjúgað gætilega upp úr buxnastrengnum , laumaði því á kirkjubekkinn og settist ofan á það þegar við máttum setjast aftur .
Mér leið strax betur , en átti erfitt með að sætta mig við að allt mitt erfiði hefði verið til einskis .
Sterk lyktin af bjúganu blandaðist greniilm jólatrésins við altarið og angan kertanna og sessunautar okkar litu undrandi hver á annan , en horfðu svo fram fyrir sig , dreymnir á svip .
Messan leið áfram undir styrkri stjórn séra Jakobs og þegar leið að messulokum , laumaði ég bjúganu inn í ermina á úlpunni minni .
Messunni lauk og séra Jakob stillti sér upp við kirkjudyrnar til að kveðja sóknarbörn sín og óska þeim gleðilegra jóla .
Þá gerði faðir okkar dálítið óvænt .
Hann rak okkur á undan sér í áttina til séra Jakobs , tók þéttingsfast í hönd honum , þakkaði fyrir sig og óskaði gleðilegra jóla .
Honum hefur sjálfsagt runnið blóðið til skyldunnar því ættarlaukurinn átti að fermast næsta vor og ekki seinna vænna en að sýna prestinum að hér færi kirkjurækin og guðhrædd fjölskylda .
Hann kynnti okkur fyrir séra Jakobi og þegar ég ætlaði að heilsa honum vildi ekki betur til en að bjúgað rann fram úr úlpuerminni og í lófann á prestinum .
Við héldum um sitt hvorn endann á bjúganu skamma stund , séra Jakob með undrunarsvip , en ég óttasleginn .
Að síðustu sleppti ég bjúganu og séra Jakob lyfti því upp .
Faðir okkar varð furðu lostinn og vissi ekki hvort hann átti að hlæja eða gráta .
Sá yngsti leit á mig með lotningarsvip , en sá elsti glotti og hugsaði eflaust með sér að nú fengi feitabollan fyrir ferðina þegar við kæmum heim .
« Þakka þér fyrir , væni minn , » sagði séra Jakob og virti fyrir sér klesst bjúgað .
Hann leit á föður okkar , orðlausan af undrun , og sagði andaktugur : « Þetta er óvenjuleg jólagjöf . »
Séra Jakob beygði sig niður að mér og klappaði mér á kollinn um leið og hann sagði : « Vitringarnir gáfu jólabarninu gjafir .
Með því að gefa hvert öðru jólagjafir , heiðrum við minningu þess . »
Hann rétti úr sér og horfði brosandi á föður okkar : « Þú ert með lítinn vitring þér við hlið . »
« Lítinn vitleysing , » tautaði sá elsti og kveinkaði sér þegar faðir okkar kleip hann þéttingsfast í upphandlegginn .
Skyndilega var allt baðað skæru ljósi .
Það var sem bjartur dagur væri og við pírðum augun eftir hálfrökkrið í kirkjunni .
Guð var búinn að fyrirgefa mér .
Rafmagnið var komið á .
Fólk var nú tekið að ókyrrast í kringum okkur .
Það vildi líka kasta kveðju á prestinn og hraða sér heimleiðis .
Við kvöddum því séra Jakob og gengum heim á leið .
Faðir okkar horfði á mig með furðusvip .
Hann var stórundarlegur og uppátektarsamur þessi drengur , en kannski myndi rætast úr honum eftir allt saman .
Sjálfur velti ég því fyrir mér hvort lífshlaup Frelsarans hefði orðið annað ef vitringarnir hefðu gefið honum gagnlegri gjafir en gull , reykelsi og myrru í vöggugjöf , til dæmis bjúgu .
Fýlar og fjöll
Guðfinnur leit í kringum sig á nýju skrifstofunni .
Býsna gott , hugsaði hann með sér og settist í skrifstofustólinn .
Hann lék sér stundarkorn með stillingarnar og snéri sér í nokkra hringi .
Síðan ók hann sér að kassastaflanum sem geymdi bækur og pappíra opnaði einn þeirra og tók upp bók .
Hann spyrnti síðan við fótum og renndi sér að bókahillunum , sem hafði verið komið haganlega fyrir við einn vegginn .
Guðfinnur stillti bókinni upp í eina hilluna , í augnhæð , renndi sér svo í stólnum út á mitt gólf og virti bókina og hillurnar fyrir sér um stund .
Ef það væri betra , þá væri það verra , hugsaði hann , og kímdi yfir eigin fyndni .
Hann renndi sér síðan aftur að kössunum , náði í aðra bók og renndi sér aftur að hillunum .
Guðfinnur dundaði sér við þennan leik um stund , stóð síðan á fætur og gekk fram í eldhúsið að ná sér í kaffi .
Allsstaðar í kringum hann voru vinnufélagar hans í óða önn að koma sér fyrir .
Það var ys og þys , skvaldur og hlátrasköll .
Þeir voru eins og lítil börn sem hafði loks verið hleypt í jólapakkana eftir langa og spennandi bið .
Guðfinnur gekk til baka inn í skrifstofuna sína , með rjúkandi kaffibollann .
Fyrirtækinu hafði vegnað vel , hann hafði verið iðinn og útsjónarsamur og loks hafði hann uppskorið laun erfiðis síns .
Hann var orðinn framkvæmdastjóri og sem slíkur átti hann tilkall til stærstu og flottustu skrifstofunnar , hornskrifstofu með útsýni til tveggja átta .
Þvílíkur lúxus .
Guðfinnur stóð keikur við stóran norðurgluggann og horfði út .
Við blasti Esjan , Skarðsheiðin og Akrafjallið .
Ef hann teygði sig lítillega sást grilla í Móskarðshnúka og Skálafell .
Guðfinnur snéri sér að vesturglugganum og horfði yfir Flóann í átt til Snæfellsness og reyndi að rifja upp nöfn fjallanna , sem blöstu við .
Honum varð starsýnt á Snæfellsjökul .
Flott fjall , hugsaði hann .
Það væri synd , ef jökullinn yrði yfirvofandi hlýnun að bráð .
Nesið myndi missa allan sinn sjarma .
Ekkert mál , hann myndi þá bara flytja fyrirtækið eitthvert annað þar sem væri tignarlegri fjallasýn .
Fjöll eru merkilegt fyrirbæri og hrifning Íslendinga á fjöllum verðugt rannsóknarefni .
Guðfinnur hafði heyrt sem barn að fýllinn gæti ekki hafið sig til flugs , ef hann sæi ekki til sjávar .
Sennilegri skýring var sú að þessi órennilegi og álappalegi fugl næði ekki flugi , nema að hafa langa og greiða flugbraut , hafflötinn allan .
Hann gat líka látið sig falla fram af bergsillum , þanið út vængina og látið uppstreymið taka sig .
En ef hann var svo óheppinn að hlunkast niður í móa , eða tún , vegna græðgi eða forvitni , þá var hann eins og fiskur á þurru landi , bægslaðist um og spjó lýsisdrullu að hverjum þeim , sem nálgaðist hann .
Hann var svo feitur og fæturnir veikburða að hann náði sér ekki á skrið og í augum fýlsins voru allir , sem nálguðust hann , óvinir .
Hann gat ekki gert greinarmun á þeim sem vildu honum illt eða gott .
En þjóðtrúin var sú að fýllinn yrði að sjá til sjávar til að geta hafið sig til flugs .
Var það kannski með Íslendinga eins og fýlinn ?
Þurftu þeir að sjá til fjalla , til að geta tekið flugið ?
Urðu þeir sinnulausir og ósjálfbjarga , ef þeir hefðu ekki fjallasýn ?
Guðfinnur saup á kaffinu og það rifjaðist upp fyrir honum að hann hafði einu sinni heyrt að það hefði aðeins verið einn bóndabær á landinu , þar sem ekki sást til fjalla af hlaðinu .
Hefðbundinn búskapur var þar löngu aflagður .
Fólk hafði náttúrlega ekki getað komið sér að verki , því það hafði ekki fjallasýn , og tún sennilega farið í órækt og nyt dottið úr kúm .
Einu sinni hafði Guðfinnur heimsótt fyrirtæki í New Jersey í Bandaríkjunum .
Landslagið í kringum bæinn , þar sem þetta fyrirtæki hafði bækistövar sínar , var flatt og óyndislegt .
Vissulega var umhverfið skógi vaxið , en trén byrgðu alla sýn , víðáttan hvarf og Guðfinni fannst hann aðþrengdur þar sem hann stóð á bílastæðinu .
Fyrirtækið var í lágreistri byggingu á einni hæð og það fyrsta sem Guðfinnur tók eftir var að það voru engir gluggar á húsinu .
Þegar inn var komið blasti við mikill geymur fullur af litlum básum , sem voru afmarkaðir með skilrúmum .
Þarna hafði hver og einn starfsmaður nægilegt rými fyrir stól og borð , varla nokkuð annað .
Sumir höfðu reynt að lífga upp á umhverfið með því að hengja myndir af fjölskyldu og vinum á skilrúmsveggina , eða landslagsmyndir .
Það fyrsta sem Guðfinni datt í hug þegar hann kom inn í fyrirtækið var að þetta væri eins og fjós .
« Af hverju eru engir gluggar á húsinu ? »
hafði hann spurt gestgjafa sinn og svarið var skýrt og skorinort : « Fólk á ekki að vera að glápa út um glugga þegar það er að vinna . »
Málið var útrætt , en Guðfinnur velti fyrir sér hvort Íslendingar myndu nokkru sinni láta bjóða sér það að geta ekki horft út um glugga á meðan þeir voru í vinnunni , jafnvel þó þeir hefðu ekki fjallasýn .
Guðfinnur kláraði úr bollanum og virti fyrir sér húsið handan götunnar .
Þetta var dæmigerð þriggja hæða skrifstofubygging , með mörgum gluggum .
Rimlagluggatjöld voru fyrir gluggunum , en flest voru rifuð eða uppdregin .
Fólkið vill náttúrulega geta horft út , en það hefur ekki fjallasýn eins og ég .
Aumingja fólkið .
Guðfinnur hló með sjálfum sér og renndi augunum glugga úr glugga .
Honum varð starsýnt á mann , sem grúfði sig yfir tölvu í skrifstofu á þriðju hæð nálægt suðurenda byggingarinnar .
Sá hafði komið sér þannig fyrir að hann snéri baki að glugganum og tölvuskjárinn var gegnt dyrunum á skrifstofu hans .
Maðurinn húkti fyrir framan skjáinn og ósjálfrátt fór Guðfinnur að fylgjast með honum .
Af og til teygði maðurinn úr sér , en hallaði sér svo aftur fram og starði á skjáinn .
Sá er duglegur , hugsaði Guðfinnur og snéri sér frá glugganum og að fyrirliggjandi verkefni , að koma sér fyrir á nýju skrifstofunni sinni .
Guðfinnur hafði pantað pítsur í hádeginu handa starfsfólki sínu , það var glatt á hjalla í eldhúsinu og hann gantaðist við samstarfsmenn sína .
Um hálfeittleytið bætti Guðfinnur fersku kaffi í bollann og fór aftur inn á skrifstofuna .
Hann þyrfti að drífa sig í að koma sér fyrir svo starfsemin kæmist aftur í eðlilegt horf .
Hann fór að raða ýmsum munum og pappírsstöflum á skrifborðið og varð svo litið út um gluggann .
Þarna sat hann enn , maðurinn við tölvuna .
Hvað var hann að gera sem var svona merkilegt ?
Fór hann ekki í hádegismat ?
Guðfinnur fór að fylgjast með manninum við tölvuna .
Hann hreyfði sig varla .
Þurfti hann aldrei að fara á klósettið ?
Af hverju stóð hann ekki upp og náði sér í kaffi ?
Hann var ekki einu sinni með vatnsflösku á borðinu , sem var það nýjasta nýtt í skrifstofuhaldi landsmanna .
Guðfinnur velti þessu fyrir sér fram og til baka og hrökk í kút , þegar einn starfsmannanna kom í dyragættina á skrifstofunni og sagði : « Guðfinnur , við erum að fara . »
Hvað var klukkan eiginlega ?
Hafði hann eytt lunganum úr heilum eftirmiðdegi við að fylgjast með einhverjum karlskarfi vinna við tölvu ?
Djöfulsins !
Maðurinn við tölvuna var mættur þegar Guðfinnur kom til vinnu daginn eftir .
Hann grúfði sig yfir tölvuna og sat nánast hreyfingarlaus við tölvuna allan morguninn .
Hann sat við tölvuna þegar Guðfinnur fór í mat og þegar hann kom úr mat .
Maðurinn sat við tölvuna , þegar Guðfinnur fór að sækja sér kaffi , þegar hann kom aftur inn á skrifstofuna með kaffið , þegar Guðfinnur brá sér á klósettið og þegar hann kom til baka .
Hvern fjandann var hann að gera sem var svona mikilvægt ?
Var hann í stanslausu verðbréfabraski ?
Var þetta kannski maðurinn , sem sendi ruslpóstinn ?
Nóg var af ruslpósti og það þurfti örugglega að sinna honum af elju ?
Var hann kannski dauður ?
Guðfinnur hafði einhvern tímann lesið frétt um Bandaríkjamann , sem hafði setið dauður við tölvuna í marga daga , áður en samstarfsmenn hans uppgötvuðu hvers kyns var .
Enginn hafði haft rænu á að gæta að manninum , allir töldu hann bara svona iðinn , mættur fyrir allar aldir og enn að þegar aðrir fóru heim .
En hann var einfaldlega dauður .
Guðfinni varð ekkert úr verki þennan dag , hann var alltaf að gjóa augunum yfir götuna upp í gluggann hjá manninum við tölvuna .
Guðfinnur var pirraður og önugur allt þetta kvöld heima hjá sér og eiginkona hans skildi ekki hvað hrjáði hann .
Guðfinnur hafði verið fullur tilhlökkunar yfir flutningi fyrirtækisins og konan spennt og ánægð fyrir hans hönd .
Framundan var betri tíð með blóm í haga , hærri laun , meiri fríðindi , bónusar og kaupréttarsamningar .
Af hverju var hann svona hvefsinn ?
Hún reyndi að brydda upp á samræðum og að komast að því , hvað plagaði eiginmann hennar , en hann svaraði bara með eins atkvæðis orðum og lokaði sig svo af inni á kontórnum sínum .
Þar rótaði hann í skáp þar til hann fann það sem hann leitaði að , öflugan kíki .
Nú skal ég komast að því hvað mannhelvítið er að bralla .
Guðfinnur var spenntur þegar hann kom til vinnu morguninn eftir .
Hann henti frakkanum í stól á skrifstofu sinni og gekk rakleiðis að glugganum .
Maðurinn við tölvuna var mættur og starði á skjáinn .
Guðfinnur brá kíkinum fyrir augun , stillti fókusinn og rýndi í kíkinn .
En hann sá ekki á skjáinn , maðurinn birgði honum sýn .
Hann virti fyrir sér baksvip mannsins .
Hárið var farið að þynnast í hvirflinum , en var þykkt og svart að öðru leyti .
Hann var í hvítri skyrtu og það glitti í litfagurt bindi undir kraganum .
Guðfinnur giskaði á að maðurinn væri á fimmtugsaldri , rétt eins og hann sjálfur , en það var erfitt að gera sér grein fyrir því þegar ekki var hægt að sjá framan í hann .
Guðfinnur lét augun hvarfla frá einni skrifstofu til annarrar .
Alls staðar var fólk við störf , en það var hreyfing á fólkinu , ólíkt manninum við tölvuna .
Sumsstaðar kom einhver í dyrnar , íbúi skrifstofunnar leit upp og sá í dyrunum brosti , eða hló , afhenti eða tók við gögnum og hélt áfram að ráfa um fyrirtækið .
Hins vegar heimsótti aldrei neinn manninn við tölvuna og hann rýndi stöðugt á skjáinn .
Af og til lyfti Guðfinnur kíkinum og reyndi að sjá , hvað maðurinn við tölvuna var að fást við , en án árangurs .
Hvern andskotann var hann að gera ?
Guðfinnur hafði fengið manninn við tölvuna á heilann .
Hann var sem andsetinn .
Þriðji dagurinn leið , honum varð ekkert úr verki og tók vanlíðan sína út á starfsfólkinu .
Galsi og tilhlökkun starfsmanna vék fyrir leiða og kvíða .
Þeir skildu ekki hvað var að kvelja yfirmanninn og forðuðust að bera upp erindi sín , þótt þau væru brýn .
Að lokum fór svo að Guðlaug , einkaritari Guðfinns , hvött af starfsfélögunum , mannaði sig upp í að ræða við hann : « Guðfinnur , er eitthvað að ? »
« Hvað áttu við ? »
« Þú ert búinn að vera eitthvað svo undarlegur í skapi undanfarið . »
« Ég ?
Það er bara svo mikið að gera . »
Guðfinni var hlýtt til Guðlaugar , en þau höfðu unnið lengi saman og hún gat nálgast hann með öðrum hætti en mörg hinna .
« Af hverju ertu alltaf svona fúll ? »
spurði Guðlaug .
Guðfinnur starði á Guðlaugu og allt í einu áttaði hann sig á því hvert erindið var .
Þessu varð að linna .
Hann varð að taka sér tak .
Hann varð að komast að því , hvað maðurinn við tölvuna var að gera .
Þegar hann kæmist að því gæti hann farið að einbeita sér að því að reka fyrirtækið .
Hann kreisti fram bros , leit á Guðlaugu og sagði : « Hafðu engar áhyggjur , Guðlaug mín .
Það er bara smá mál sem er að hrella mig , en það er að leysast . »
Guðfinnur hikaði augnablik og bætti svo við : « Ég byrja á fundi í fyrramálið og ég veit ekki hvenær ég kem .
Viltu láta hin vita ? »
« Allt í lagi , » sagði Guðlaug áhyggjufull á svip , snérist á hæli og gekk út .
Guðfinnur fór í sitt fínasta púss daginn eftir .
Nú ætlaði hann að láta til skarar skríða .
Hann skyldi komast að því hvað maðurinn við tölvuna var að fást við .
Hann lagði bílnum í hliðargötu skammt frá fyrirtækinu til að samstarfsmenn hans sæju hann ekki og gekk í hægðum sínum að inngangi hússins sem geymdi manninn við tölvuna .
Hann kom inn í glæsilega móttöku .
Tvær miðaldra konur sátu á bak við afgreiðsluborð , önnur upptekin við tölvuskriftir en hin masaði í símann .
Öflugur talnalás lokaði honum leið innar í húsið .
Hann leit augnablik á töfluna , sem hýsti upplýsingar um hvaða starfsemi var í húsinu .
« Schwartz & Witz , endurskoðendur ? »
Guðfinnur áttaði sig ekki á að hann sagði þetta upphátt en hugsaði um leið : Það eru engin uppgjör í gangi núna .
Hvern fjandann er maðurinn eiginlega að gera ?
Konan í símanum leit upp , lagði aðra höndina yfir símtólið , og spurði hranalega : « Hvað get ég gert fyrir þig ? »
Guðfinnur varð hálfhvumsa , snéri sér að konunni og sagði aumingjalega : « Ég þarf að hitta mann . »
« Hvern ? »
spurði konan og hélt enn um tólið .
Guðfinnur varð hugsi .
Hvaða vandræði var hann nú búinn að koma sér í .
« Æ , ég man ekki , hvað hann heitir , en hann er á þriðju hæð . »
Konan muldraði eitthvað í tólið og lagði svo á : « Veistu ekki , hvern þú ert að fara að hitta ? »
« Jú , jú .
Hann er á þriðju hæð , en nafni hans er bara alveg stolið úr mér . »
Guðfinnur horfði vongóður á símadömuna .
Hin konan var hætt að hamra á lyklaborð tölvunnar og fylgdist nú áhugasöm með orðaskiptum Guðfinns og stallsystur sinnar .
« Heyrðu , góði !
Þú verður að vita , hvern þú ætlar að hitta svo ég geti tilkynnt komu þína . »
Það fauk í Guðfinn : Hún talar niður til mín , helvítis kellingin , hugsaði hann og sagði svo : « Heldurðu virkilega að ég sé að reyna gera mér upp erindi bara til að komast inn á skrifstofur ... »
Guðfinnur hikaði augnablik og leit á töfluna : «
...
fyrirtækjasviðs ? »
« Ég veit ekkert um það , » svaraði konan önug : « en þú hlýtur að skilja að ég get ekki hleypt þér inn ef þú veist ekki , hvern þú ætlar að hitta . »
Farðu til fjandans , kerlingartussa , hugsaði Guðfinnur , en sagði svo : « Heyrðu , gleymdu þessu bara .
En þú mátt bóka að ég á eftir að láta yfirmann þinn vita af þessum móttökum . »
Símadaman yppti öxlum , snéri sér að starfssystur sinni og þær glottu hvor við annarri .
Gribba , hugsaði Guðfinnur .
Hann var æfur og strunsaði í átt að útidyrunum .
Í sömu andrá renndi sendibíll upp að húsinu .
Guðfinnur staldraði við .
Ungur maður , með iPod í eyrunum smeygði sér fimlega undan stýri , renndi upp hliðarhurðinni , kippti út trillu og fór að hlaða á hana ýmsum pökkum .
Guðfinnur hélt við hurðina á meðan ungi maðurinn dröslaði trillunni inn í anddyrið : « Ég er kominn með möppurnar , » tilkynnti ungi maðurinn , og konan við símann svaraði : « Önnur hæð til vinstri , » um leið og hún ýtti á takka undir afgreiðsluborðinu .
Það heyrðist suð í dyrunum inn í húsið og ungi maðurinn greip með annarri hendinni í húninn , um leið og hann dró til sín trilluna .
Guðfinnur fékk hugljómun : « Leyfðu mér að aðstoða þig , » kallaði hann , gekk að dyrunum og greip í hurðina .
Ungi maðurinn leit á hann og muldraði : « Takk , » um leið og hann reyndi að drösla trillunni inn fyrir .
Skyndilega sleppti Guðfinnur hurðinni og hljóp inn í húsið .
Hann sá útundan sér að gribban greip símann .
Hann ákvað að fara stigann .
Ef einhver öryggisgæsla var í húsinu og gribban hafði kallað til gæslumenn , þá myndu þeir örugglega taka lyftuna .
Það gat gefið honum smá svigrúm ef þeir þyrftu að bíða eftir lyftunni .
Hann var léttur á fæti , þegar hann stikaði í átt að þriðju hæðinni .
Þegar upp var komið gægðist hann inn á ganginn til beggja átta .
Hann var auður .
Guðfinnur læddist inn og reyndi að staðsetja skrifstofu mannsins við tölvuna .
Ef hver skrifstofa var með einn glugga eins og hann ætlaði þá var maðurinn við tölvuna í fjórða herbergi frá gafli , á vinstri hönd .
Guðfinnur strunsaði inn ganginn .
« Halló ! »
Einhver var að kalla .
Guðfinnur leit um öxl og sá vörpulegan mann í bláum jakkafötum stíga út úr lyftunni og horfa reiðilega á sig .
« Augnablik , viltu segja við mig orð ? »
Maðurinn gekk ákveðinn í áttina til hans .
Þetta er tæplega húsvörðurinn , hann væri ekki svona fínn í tauinu og varla fara endurskoðendurnir að elta uppi óboðna gesti .
Þetta hlýtur að vera öryggisvörður , hugsaði Guðfinnur , greikkaði sporið , og heyrði þungt fótatak nálgast .
Fjórðu dyr til vinstri frá gafli .
Maðurinn , sem Guðfinnur taldi víst að væri öryggisvörður , hafði nú tekið á rás og nálgaðist óðfluga .
Guðfinnur svipti upp hurðinni .
Þarna sat hann , maðurinn við tölvuna , og hrökk við þegar Guðfinnur hljóp inn í herbergið .
Í sama mund birtist öryggisvörðurinn og greip þéttingsfast í öxl Guðfinns .
Guðfinnur kastaði sér fram , geip í flatskjá mannsins við tölvuna og velti honum .
Guðfinnur lagðist fram með öllum sínum þunga með öryggisvörðinn á bakinu og starði á skjáinn .
Maðurinn við tölvuna var að blogga .
Guðfinnur var skömmustulegur þegar öryggisvörðurinn fleygði honum á dyr .
Í fjóra daga höfðu tveir menn í fullri vinnu ekki verið að gera nokkurn skapaðan hlut .
Hann hafði hagað sér eins og fífl , eins og hver annar gluggagægir , rekinn áfram af óstjórnlegri hnýsni .
Guðfinnur gekk yfir götuna í átt að fyrirtæki sínu og einhverra hluta vegna kom þjóðtrúin um fýlinn upp í huga hans .
Eitt andartak hafði hann tapað tökum á tilverunni .
Hann hafði misst flugið , lent í ógöngum og ælt á þá , sem vildu honum vel .
En nú hafði hann tekið flugið að nýju .
Guðfinnur staldraði við í anddyri fyrirtækisins , lagfærði bindishnútinn og muldraði um leið og hann gekk inn : « Héðan í frá ætla ég að einbeita mér að því að horfa til fjalla . »
Hvernig varðstu ríkur ?
« Hvernig varðstu svona ríkur ? »
Ég hagræddi upptökutækinu á sófaborðinu og horfði vongóður á viðmælanda minn , viðskiptajöfurinn sem brátt átti sextugsafmæli .
Tekin hafði verið ákvörðun um að sérstakur viðauki myndi fylgja helgarblaðinu þar sem lífshlaup þessa merkismanns yrði rakið og á meðan aðrir viðuðu að sér efni og myndum úr öllum áttum hafði ég fengið það verkefni að rekja úr athafnaskáldinu garnirnar .
Við vorum búnir að fjalla um uppvöxt hans í þorpinu við jökulána , skólagöngu , hjónaband , barnalán og árin erlendis .
Þetta var allt á hefðbundnum nótum og ég hefði næstum eins getað verið að tala við hvaða miðaldra mann sem var .
Ég var því orðinn leiður á þessu rausi og langaði til að ná fram einhverju bitastæðu , fá svör við spurningum sem höfðu brunnið á vörum margra .
Fá skýr svör við vangaveltum og gróusögum um hvernig viðmælandi minn hafði auðgast .
Viðskiptajöfurinn hagræddi sér í stólnum , teygði sig í tebollann og saup varlega .
Hallaði sér svo aftur í stólnum og sagði sposkur : « Nú skal ég segja þér sögu . »
Enn ein helvítis sagan , hugsaði ég , strax farinn að hafa áhyggjur af þeirri óhjákvæmilegu vinnu sem framundan var við að stytta viðtalið svo það rúmaðist á einni opnu eins og ritstjórinn hafði ráðgert .
« Ég var þrettán ára þegar ég fékk vinnu í bakaríinu hálfan daginn .
Bakarinn hugði á útrás , ætlaði að opna útibú utan ár og því þurfti að bæta við mannskap .
Auk mín hafði hann ráðið tvær yngismeyjar að sunnan , sem reyndar kunnu ekkert fyrir sér í bakstri en voru vissulega augnayndi .
Þær áttu að aðstoða við baksturinn og skiptast á um að afgreiða í nýja útibúinu .
Bakarinn hafði aldrei lesið markaðsfræði , enda sú grein varla til á þessum árum , allavega ekki á Íslandi , en hann var ekki svo skyni skroppinn að átta sig ekki á hversu mikið aðdráttarafl gat verið fólgið í lögulegum kvenmannskroppi , sérstaklega þegar sækja átti inn á markaðssvæði kaupfélagsins utan ár .
Ekki þýddi að bjóða bændum upp á heimalninga , sem annað tveggja voru óframfærnir og ómannblendnir eða náskyldir meirihluta viðskiptavinanna og því illa rúm fyrir daður og tvíræðar athugasemdir .
En stúlkurnar að sunnan , um þær gilti allt annað því auk þess að vera vel af Guði gerðar voru þær líka frjálslegar í fasi og framkomu og síðast en ekki síst í klæðaburði , enda höfðu þær fengið sitt uppeldi á rúntinum og í sjoppum höfuðborgarinnar . »
Viðmælandi minn dæsti og leit dreymandi augum út um gluggann á stofunni .
Ég starði á hann , velti fyrir mér hvert þessi formáli myndi leiða og gat ekki setið á mér að spyrja : « Stúlkurnar virðast hafa kveikt í þér , og þú aðeins þrettán ára ? »
« Ég var bráðþroska , » svaraði viðskiptajöfurinn kíminn .
Síðan ræskti hann sig , fékk sér sopa af teinu og hélt áfram : « Það hefur örugglega verið óalgengt að í svona litlu bæjarfélagi væri bakarí , ekki síst í ljósi þess að kaupfélagið einokaði nánast öll svið viðskipta og drap miskunnarlaust í fæðingu allar tilraunir einstaklinga til að stofna eigin atvinnurekstur .
Þegar íbúar innan ár stofnuðu til dæmis ? verslunarfélag og fóru að skipta beint við heildsala í Reykjavík opnaði kaupfélagið útibú í næsta húsi , keyrði niður vöruverð , og þegar verslunarfélaginu var lokað eftir nokkurra ára hetjulega baráttu var útibúi kaupfélagsins lokað skömmu síðar .
Stórhuga konur í þorpinu ákváðu að opna verslun með ritföng og vefnaðarvöru , en slíkan varning höfðum við heimamenn þurft að sækja suður eða norður , eða biðja ættmenni að senda okkur með rútunni .
Fyrr en varði var búið að opna vefnaðarvöru- og ritfangadeild hjá kaupfélaginu .
Þegar verslun kvennanna lagði loks upp laupana , rykféllu gamlir efnisstrangar í hillum og það gleymdist að fylla á ritfangalagerinn . »
Eitt andartak varð svipurinn hörkulegur , en mildaðist svo aftur og hann hélt áfram : « Það var í raun furðulegt að bakarinn skyldi fá að stunda sína starfsemi nokkurn veginn óáreittur .
Að vísu keypti hann nánast allt hjá kaupfélaginu sem hann þurfti í baksturinn , nema pressuger og kökudropa , þeir komu frá Áfengis- og tóbaksverslun ríkisins , og einhverjir menn hjá kaupfélaginu höfðu áttað sig á að það gat verið ábatasamt að stunda hefðbundin viðskipti , þótt þeim fyndist ólíkt skemmtilegra að eyða tíma og peningum í að dunda sér við að drepa niður samkeppni .
Kaupfélagið bauð reyndar upp á ýmislegt brauðmeti sem var sent með kaupfélagsbílnum frá systurfyrirtæki þess fyrir norðan , en það var ekki rjúkandi ferskt eins og í litla bakaríinu fyrir innan .
Sennilega var þó eina ástæðan fyrir því að kaupfélagið opnaði ekki bakarí að bakarinn var liðtækur bruggari og sá heimamönnum fyrir fyrirtaks landa , og kaupfélagsstjórinn , presturinn og sýslumaðurinn voru sagðir meðal viðskiptamanna hans .
Allavega hefði gernotkun litla bakarísins á ársvísu dugað í brauð fyrir allan vesturbæ Reykjavíkur og kökudroparnir voru til margs annars nytsamlegir en að bragðbæta bakkelsi .
Og þótt heimamenn sættu sig við maðkað mjöl og úldna ávexti og alls konar lúabrögð kaupfélagsmanna , þá var eins víst að þeir hefðu gert uppreisn og farið með eldi gegn kaupfélaginu ef það hefði hróflað við bakaranum .
Aðgengi að góðum landa mátti alls ekki hefta . »
Athafnaskáldið þagnaði og hagræddi sér í stólnum , en ég horfði á hann gapandi af undrun .
Gat það verið ?
Var ég að skúbba ?
Hafði kallinn komist í álnir með því að selja landa ?
Ég sá fyrir mér fyrirsögnina : « Al Capone norðursins , » og varð að spyrja : « Og þannig varðstu ríkur ? »
Viðmælandi minn horfði á mig og hváði .
« Með því að selja landa ? »
bætti ég við .
Hann fékk mikið hláturskast sem endaði í hóstakasti svo hann stóð á öndinni , þegar hann gat loks teygt sig í tebollann og drukkið í botn .
Viðmælandi minn hóstaði aftur og eitthvað af teinu lak niður úr munnvikunum .
Ég reis óttasleginn upp til hálfs , hélt að kallinn væri að geispa golunni .
Það væri svo sem eftir öðru að hann dræpist í miðju viðtali við mig .
Viðskiptajöfurinn þurrkaði sér í framan með handarbakinu og bandaði hendinni : « Slakaðu á , sonur sæll .
Það er allt í lagi með mig .
En ég verð að játa að spurning þín kom dálítið flatt upp á mig .
Ef þú hefðir spurt mig svona fyrir nokkrum árum hefði ég látið fleygja þér á dyr ...
eða gert það sjálfur . »
Aftur færðist bros yfir andlitið og hann sagði : « Hverslags hálfvitaspurning er þetta ?
Að ég hafi orðið ríkur á að selja landa , þrettán ára gamall ?
Ertu ekki með öllum mjalla , drengur ? »
Ég settist aftur skömmustulegur og tautaði : « Fyrirgefðu . »
« Hættu nú að grípa fram í fyrir mér og leyfðu mér að klára söguna . »
Ég sagði ekki neitt , kinkaði bara kolli .
« En nú hugði bakarinn sem sagt á útrás og víglínan var dregin um aðalgötuna utan ár , kaupfélagið austan megin og útibúið gegnt því vestan megin .
Fyrirætlanir bakarans voru einfaldar , mest var af nýtilegu byggingarlandi utan ár og fyrirsjáanlegt að íbúum myndi fjölga þar meir og hraðar en fyrir innan .
Þetta fólk þyrfti sitt brauð og sínar kökur , en óvíst hvort það nennti að sækja sér nýbakað inn fyrir á , það þurfti því að bæta þjónustuna , auðvelda fólkinu að nálgast vöruna , og mitt hlutverk í útrásaráformum bakarans var að sendast daglega með nýbakað brauð og sætabrauð úr höfuðstöðvunum í útibúið .
Bakarinn hafði ráðist í fjárfestingar , því auk þess að ráða mig og hina sunnlensku gleðigjafa hafði hann keypt forláta sendlahjól .
Hjólið var svart , með mikilli körfu að framan og öflugum bögglabera að aftan .
Karfan var mikil völundarsmíð , holar járnstangir , soðnar saman , en afar þung .
Hún var svo fyrirferðarmikil að framhjólið var u.þ.b. helmingi minna en afturhjólið , sem gerði það að verkum að reiðhjólið lét mjög illa að stjórn , ekki síst á malarvegum þorpsins , að ég tali nú ekki um þegar karfan var fullhlaðin .
Þá sá ég heldur ekki fram á veginn og þurfti að sæta færis og halla mér annaðhvort til hægri eða vinstri til að sjá hvert ég væri að fara eða hvort einhver fyrirstaða væri framundan .
Svo var þetta þungstígur andskoti í þokkabót . »
Viðmælandi minn teygði sig eftir tómum tebollanum .
Hann starði ofan í bollann augnablik og sagði svo : « Auktu nú leti mína , væni , og teygðu þig í viskíflösku þarna í skápnum fyrir aftan þig og færðu mér hana .
Þar eru líka glös .
Fáðu þér sjálfur , ef þú vilt . »
Ég gerði eins og hann bað um og hellti viskíi í tvö glös .
« Viltu vatn eða klaka ? »
spurði ég .
« Nei , vinur .
Straight fyrir mig .
Ég vil mitt viskí straight .
Annars eru læknahelvítin alltaf að segja mér að ég megi ekki drekka áfengi ef ég vilji lifa lengur .
Lifrin er eitthvað að kvarta .
Það er helvíti hart að vita ekki aura sinna tal og geta ekki fengið sér gott viskí af og til . »
Viðmælandi minn leit á mig með glampa í augum og spurði svo : « Þú sleppir þessu , er það ekki ?
Engin ástæða til þess að vera að æsa upp ættingjana . »
Ég kinkaði aumingjalega kolli .
Þetta hefði vissulega getað orðið krassandi endir á frekar leiðinlegu viðtali , en ég varð að virða óskir hans .
Athafnaskáldið tók vænan slurk af viskíinu , dæsti og hélt svo áfram : « Á þessum árum var í óða önn verið að færa síma- og rafmagnslínur af staurum , undir yfirborð jarðar og vaskir flokkar manna fóru um og grófu niður allar línur sem þeir komu höndum yfir .
Eitt sinn er ég var að hjóla út fyrir á , drekkhlaðinn , með vindinn í fangið eins og venjulega .
Kemur ekki kaupfélagsbíllinn askvaðandi á móti mér .
Ég vík eins langt út í kant og mér er mögulegt og er þá kominn út í lausamölina .
Bíllinn brennir hjá og það skiptir engum togum , kjölsog bílsins skellur á mér og þeytir mér , hjólinu og öllum varningnum fram af vegkantinum .
Mér tekst nokkurn veginn að halda jafnvægi , en stefni hraðbyri niður bakkann í átt að jökulmóðunni sem rann í gegnum þorpið .
Ef ég hefði lent í straumþungri ánni hefði ég örugglega drukknað , en eins og svo oft áður og síðar í lífinu , var lukkan mér hliðholl ...
eða guðleg forsjón . »
Viðmælandi minn varð hugsi eitt augnablik , bætti í glösin hjá okkur og hélt svo áfram : « Þannig vildi til að vinnuflokkur var við gröft þarna nálægt og einn úr flokknum náði að kasta sér á mig og hjólið og fella mig áður en ég rann fram af bakkanum .
Hinir komu nú hlaupandi og hjálpuðu mér að reisa hjólið við , koma því upp á götuna og tína upp kaffibrauðið sem lá eins og hráviði um allan móann .
Þar sem verkstjórinn er að dunda sér við að tína puntstrá af einni vínarbrauðslengjunni , spyr hann mig hvert ég sé að fara með allt þetta bakkelsi .
Ég útskýri það fyrir hópnum .
Hann spyr mig þá hvort ég sé ekki til í að selja vinnuflokknum sætabrauð með kaffinu .
Ég taldi mig nú svo sem ekki vera þess umkominn , en þegar hann fór að veifa framan í mig peningaseðlum stóðst ég ekki mátið , enda á hálfgerðum öryrkjakjörum , og það sem eftir lifði sumars átti ég í blómlegum viðskiptum við hina ýmsu vinnuflokka .
Ég var meira að segja farinn að kaupa drykkjarvörur í hótelsjoppunni og bjóða mönnum nokkurt úrval drykkja gegn hóflegri álagningu ásamt með sætabrauðinu .
Bakarinn hafði ekki hugmynd um þessi viðskipti mín og grunaði ekkert þótt fyrningar hvers dags hefðu skyndilega minnkað til muna án þess að samsvarandi aukning hefði orðið á peningaflæði í kassanum . »
« Ekki hefurðu orðið ríkur á að selja verkamönnum stolna snúða og drykkjarföng ? »
spurði ég varfærnislega , minnugur heiftarlegra viðbragðanna við landaspurningunni .
Auk þess var yfirumsjón með öllum hefðbundnum bústörfum að sjálfsögðu á hans könnu .
Enginn maður var ráðinn til nokkurra starfa án þess baróninn hefði þar um síðasta orðið .
Hann vildi fá að sjá alla sem sóttust eftir störfum og sagðist vera svo mikill mannþekkjari að hann sæi á augabragði hvort mönnum væri treystandi .
Baróninn hafði líka auglýst eftir ráðskonu og þegar nokkrar gáfu sig fram ræddi hann við þær einslega og rakti úr þeim garnirnar varðandi reynslu þeirra af matartilbúningi .
Hann réð loks eina þeirra til starfa , Elísabetu Árnadóttur , fól henni að undirbúa heimilishald fyrir sig og kynnti henni eftir megni þær kröfur og venjur sem hann taldi sjálfsagðar .
Í þessari suðurferð hugðist baróninn líka efna loforð sitt við Björn Kristjánsson um að leika á sellóið á tónleikum Músíkfélagsins .
Þegar þeir komu á Hótel Reykjavík lá nýútkomin Dagskrá þar frammi .
Í blaðinu gat að líta tilkynningu um tónleikana .
Þeir skoðuðu textann í krók og kima og veittist ekki erfitt að skilja hann í meginatriðum : Concert heldur « Musikfjelag Reykjavíkur » annan hvítasunnudag kl. 5 e.m. í Iðnaðarmannahúsinu .
Þar verður leikið á « harmonium » , « piano » , « flautu » , « violin » og « basbasun » ; svo verður enn fremur karlasöngur .
Herra Steingrímur Johnsen , cand. theol. og hr. Jón Jónsson , cand. phil. styðja concertinn með « Solo » -söng .
Enn fremur ætlar herra C. Gauldrée Boilleau frá München að sýna fjelaginu þá velvild að leika á « Violoncello » .
- Ágóðanum verður varið í þarfir fjelagsins til að kaupa fyrir hann hljóðfæri og fleira .
Nánar auglýst á götuhornum .
Þeir hvíldust það sem eftir lifði dags og höfðu hægt um sig á hvítasunnudaginn eftir að hafa hlýtt á messu í Landakoti hjá séra Osterhammel .
En strax upp úr hádegi á mánudeginum lá svo leiðin niður í Iðnaðarmannahús .
Húskarl af hótelinu drattaðist á eftir þeim með sellóið á handvagni .
Baróninn hafði ekki snert það mánuðum saman og því ekki vanþörf á að huga vel að því , kanna ástand strengja og bogahára og leyfa hljóðfærinu að venjast húsinu .
Þetta var næstbesta hljóðfærið hans , gersemi engu að síður , smíðað af Cappa di Saluzzo 1647 .
Iðnaðarmannahúsið stóð við norðausturhorn Tjarnarinnar .
Þetta var glæný bygging , vart ársgömul , mikil bæjarprýði reist af samtökum iðnaðarmanna sem félagsheimili og almennt samkomuhús .
Húsið ilmaði enn af ferskum viði , fernisolíu og málningu .
Á jarðhæðinni var fallegur samkomusalur sem rúmaði um 200 manns .
Fyrir öðrum endanum reis upphækkað svið handa leikurum , tónlistarfólki , ræðumönnum og upplesurum .
Á efri hæðinni var bjartur og fallegur veitinga- og fundasalur .
Æfing stóð yfir þegar þeir gengu í salinn á eftir húskarlinum sem rogaðist með sellókassann og lagði hann varlega frá sér á gólfið .
Nokkrir karlar á ýmsum aldri stóðu í háfhring á sviðinu og orguðu hátt fyrir stjórnanda sem veifaði priki framan í þá .
Um leið og þeir birtust í salnum snarþagnaði kórinn .
Stjórnandanum féllust hendur .
- Hverslags er þetta eiginlega piltar ?
Þetta gengur ekki .
Tíminn líður .
Við verðum að geta gert þetta skammlaust .
Hann sló prikinu sjö sinnum í nótnastatíf fyrir framan sig : - Aftur frá byrjun , da capo .
Hann taldi í og hjó prikinu aftur út í loftið en allt kom fyrir ekki , ekkert gerðist , hann náði engu sambandi lengur við söngmennina sem störðu fram í salinn .
Nú loks leit stjórnandinn forviða og gramur um öxl en þegar hann sá hvað fangað hafði athygli kórfélaga tók hann að hneigja sig og beygja , fetaði sig síðan varlega um trétröppur niður af sviðinu , teygði höndina í átt til komumanna , elti eigin lúku hratt yfir salargólfið þar sem enn átti eftir að koma fyrir stólum og kynnti sig um leið og hann heilsaði .
Þetta var laglegur maður með yfirskegg , gat verið á svipuðu reki og baróninn , svo sem hálffertugur .
Enskan hans var klunnaleg og dönskuskotin , þýsk orð slæddust með ef hann rak í vörðurnar .
- Brynjólfur Þorláksson , organisti og söngstjóri , gleður mig að kynnast yður , herra barón .
Barón tók í hönd hans og hneigði sig létt , nefndi nafn sitt og kynnti Richard en sagði svo : - Fyrir alla muni haldið áfram , látið okkur ekki trufla .
Ég ætla bara rétt aðeins að hlúa að hljóðfærinu .
Jú , og meðan ég man ...
Hann fór í innri vasann á frakka sínum og kom þaðan með nótnablöðin sem hann hafði verið að hripa á meðan hann sötraði morgunteið .
- Þér eruð þá líka undirleikarinn vænti ég , hér er undirspilið að þessum smálögum sem mér datt helst í hug að flytja .
Við getum rennt yfir þau á eftir ef þér viljið .
Annars á þetta ekki að vera mjög flókið .
Söngstjórinn tók við blöðunum og steig aftur á svið .
Söngmennirnir stilltu sér upp á ný og tóku að kvaka þar sem frá var horfið .
Það marraði í hjörum sellókassans þegar hann opnaði hann .
Lyktin var kunnugleg og bar með sér minningar um aðra tíma og aðra ætlan .
Allt virtist það nú svo órafjarlægt .
Hann tók um hálsinn og lyfti sellóinu upp úr kassanum .
Skrúfaði undir það fótinn .
Hljóðfærið virtist óskemmt en nokkuð meðtekið , strengirnir voru fallnir og gripbrettið ef til vill örlítið undið neðst .
Sem betur fór engar sprungur .
Allt mundi þetta jafna sig ef það fengi að vistast við rétt hita- og rakastig .
Hann settist á stól sem stóð við vegginn , stillti strengina eftir eyranu , teygði sig síðan í bogann , strekkti hann varlega og sleit burt nokkur hár sem höfðu losnað , gaf honum myrru og tók síðan nokkra mjúka skala og lagaði stillinguna inn á milli .
Upp og niður , hægt og hratt , veikt og sterkt .
Þegar hann gaf í heyrði hann kórinn þagna í miðju lagi , leit upp frá hljóðfærinu og sá að söngmennirnir og stjórnandinn voru að fikra sig niður af sviðinu hver af öðrum .
Fyrr en varði höfðu þeir hnappast saman umhverfis hann og virtust nær agndofa af aðdáun yfir þessum tónlistarflutningi .
Honum varð ljóst að hér sat hann að öllum líkindum frammi fyrir þakklátari og auðhrifnari áheyrendum en hann hafði nokkru sinni áður fyrirhitt .
Til að gefa þessum góðu mönnum nú aukanúmer renndi hann því hratt í gegnum allar snúnustu fingraæfingar sem hann gat komið fyrir sig , sveif upp og niður krómatíska skala og arpeggio á fleygiferð en endaði svo á flóknum kafla úr einleikssvítu eftir Bach .
Á lokatóninum brast á dynjandi lófatak , kórfélagar hrópuðu bravó og húrra , litu undrandi og glaðir hver á annan .
Baróninn spratt á fætur og hneigði sig .
- Og nú , herrar mínir , haldið áfram fyrir alla muni , ég er búinn að stemma af það sem ég þurfti .
Söngmennirnir klöppuðu áfram með blik í augum eins og þeir hefðu orðið vitni að aldeilis óviðjafnanlegum listviðburði .
Þegar klappið hljóðnaði dokaði Brynjólfur söngstjóri við og var eins og eilítið vandræðalegur en stundi loks upp því sem honum lá á hjarta .
- Mér dettur í hug , herra barón , hvort það væri nokkuð of frekt af mér að fara fram á það að þér tækjuð þátt í flutningnum með okkur með því að styðja sönginn hjá okkur með hljóðfærinu yðar ?
Baróninn minntist þess ekki að hafa áður heyrt af þeirri skipan mála að karlakór syngi við undirleik eins sellós .
En hvers vegna ekki ?
- Minn væri heiðurinn , sagði hann , og gekk með hljóðfærið í átt að sviðinu þar sem söngmennirnir voru að stilla sér upp á ný .
Brynjólfur fylgdi á eftir með stólinn .
Lögin á söngskrá kórsins voru ekki flókin og sum þeirra þekkti hann , þannig að honum veittist ákaflega auðvelt að spila með söngmönnunum án nótna .
Hann jók æ meir í af flúri og röddun eftir því sem þeir renndu oftar í lögin .
Raddir kórfélaga voru vægast sagt misjafnar að gæðum og hreinleika en samt var það svo að baróninn fann koma yfir sig meiri og sannari spilagleði en hann hafði fundið fyrir árum saman .
Eins og hann væri endurfæddur .
Hann gat vel ímyndað sér fýlusvipinn og jafnvel hæðnishlátrana sem kontrapunktsmennirnir í München myndu setja upp gagnvart öllum þessum vanefnamönnum og viðvaningum .
Þeir ættu að sjá til hans núna .
En staðreyndin var hinsvegar sú að ef þetta sem hér var að gerast gat ekki kallast músík , hvað var það þá sem verðskuldaði slíkt heiti ?
Kóræfingunni lauk og þá var komið að því að renna í gegnum hans eigin framlag sem jafnframt var ætlað að vera lokanúmer og hápunktur tónleikanna , lögin tvö sem hann hafði valið .
Það var sönglagið Nína eftir Pergolesi og síðan Gavotta , frumsamin fyrir selló , eftir Fitzenhagen .
Brynjólfur settist við orgelharmóníum sitt sem komið hafði verið fyrir á sviðinu og byrjaði að fikra sig gegnum nóturnar sem baróninn hafði skrifað handa honum .
Baróninn tók strax undir á sellóið og þurfti engar nótur .
Brynjólfur hafði ekki leikið þessi lög áður en þekkti vel lag Pergolesis , Tre giorni son che Nina , hann hafði heyrt það af grafófóni í Kaupmannahöfn í flutningi Carusos .
Söngstjórinn var ekki lengi að ná tökum á þessu einfalda verkefni .
Baróninn stansaði öðru hverju , útskýrði fraseringar og áhersluatriði og gerði tillögur um tempó og styrk .
Ekki leið á löngu þar til Brynjólfur hafði náð fullu öryggi í undirleiknum og baróninn gat farið að flúra og auka í .
Á innan við hálftíma töldu þeir prógramm sitt fullæft .
Strax klukkan hálffimm tók fólk að streyma að húsinu og salurinn fylltist von bráðar .
Allir bestu borgarar bæjarins mættu prúðbúnir , embættismenn og kaupmenn vermdu fremstu bekkina .
Aftar var almúginn , iðnaðarmenn og borgarar , skríllinn aftastur og flestir þar í stæðum .
Klukkan fimm hófst svo konsertinn .
Björn Kristjánsson bauð gesti velkomna fyrir hönd Músíkfélags Reykjavíkur og kynnti fyrsta atriðið sem var kórsöngurinn .
Hann sagði það einstakan heiður fyrir þennan ágæta kór Brynjólfs og einsöngvarana Steingrím og Jón að barón Boilleau frá München í Þýskalandi hefði fallist á að styðja sönginn með sellóleik sínum .
Þeir sungu og léku við feikngóðar undirtektir .
Síðan tók hvert atriðið við af öðru .
Brynjólfur lék einleik á harmóníum og að því loknu komu hin ýmsu einleiksatriði , vandlega kynnt af Birni , sem lét fylgja með fjálglega pistla um eðli og inntak hinnar göfugustu allra lista , sönglistarinnar .
Ung stúlka , frk. Ásta Sveinbjörnsson , lék snoturlega á píanó , en annars voru flestir einleikaranna úr hópi kórfélaga .
Spaugilegt þótti atriði þar sem tveir þeirra sem jafnframt voru félagar í Lúðraþeytarafélaginu léku saman á piccoloflautu og bassabásúnu svo sem boðað hafði verið í auglýsingu .
Baróninum varð hugsað til sönglags sem hann hafði sjálfur samið við eigið ljóð .
Það hét Fíllinn og flugan og hafði verið í miklu afhaldi hjá Phil bróður hans .
Þarna var í raun komin hin eina rétta hljóðfæraskipan í því lagi .
Allramest þótti baróninum hinsvegar koma til fiðluleiks Þorsteins Jónssonar járnsmiðs .
Þessi kraftalegi maður sem birtist nú á sviðinu var algjörlega sjálfmenntaður í músík .
Björn Kristjánsson hafði áður lýst hæfileikum hans .
Hann hóf á loft fiðluna sem hann hafði smíðað sjálfur og hvarf næstum í lúkur hans og lék síðan við geysigóðar undirtektir Söng Sólveigar eftir Grieg .
Baróninn næstum fyrirvarð sjálfan sig fyrir að troða upp á sömu samkomu og þessi erfiðismaður sem hann vissi að hafði ekki haft neitt veganesti annað en eigin hæfileika og áhuga .
Hversu feginn hefði Þorsteinn járnsmiður ekki viljað vera í hans eigin sporum ?
En hefði hann þá haft nokkra ánægju af músíkinni er til lengdar lét ?
Það var enn og aftur þessi áleitna spurning um að vera « amateur » eða ekki .
Orðið þýddi « sá sem elskar » .
Gat verið að þessi ást dæi hjá mörgum þeim sem leika af skyldu ?
Var það ekki þetta sem hafði komið fyrir hann sjálfan ?
Hann var því ekki alveg laus við skömmustu þegar hann tók að leika lögin sín tvö við undirleik Brynjólfs .
Hann langaði mest til að halda aftur af sér í fingrafimi og tækni , prísaði sig í raun sælan að vera ekki í góðri þjálfun .
Samt varð ekki hjá því komist að hann gæfi áheyrendum sýnishorn af leik atvinnumannsins .
Það bauð skyldan .
Fólkið hlustaði líka sem dolfallið og hann heyrði það öðru hverju grípa andköf .
Á eftir var kaffisamsæti uppi í salnum á efri hæð hússins .
Menn voru sífellt að koma til hans og vildu ræða um músík en hann varðist allra frétta .
Lengst talaði hann við einn kórfélagann , ungan ljósmyndara sem hét Árni Thorsteinsson .
Hann talaði þokkalega ensku , hafði forframast talsvert í tónlist í Kaupmannahöfn og sagðist mikið fást við lagasmíðar og talaði af talsverðri þekkingu um þau mál .
Honum lék forvitni á að vita hvort baróninn hefði ef til vill fengist eitthvað við tónsmíðar sjálfur .
Hann svaraði því stuttaralega að það væri löngu liðin tíð .
Spilamennska barónsins hreif Árna svo mjög að þegar hann skrifaði endurminningar sínar á gamals aldri áratugum síðar sagði hann að svo vel hefði baróninn spilað að hann efaðist um að sjálfur Pablo Casals hefði staðið honum á sporði .
Árni eignaðist snemma grammófón og þekkti þannig vel til spænska meistarans .
Þegar Árni spurði baróninn hvar hann hefði lært svo vel að spila á selló , svaraði hann því til að það skipti engu máli af því hann væri hvort sem var hættur .
Þá spurði Árni hvers vegna hann hefði þá haft hljóðfærið með sér alla leið til Íslands .
- Þetta er verðmætur gripur , svaraði baróninn , en ég geri ekki ráð fyrir að spila meira á það nema kannski einu sinni á ári í góðgerðaskyni .
Það lifnaði ekki yfir samræðunum fyrr en baróninum varð ljóst að ljósmyndarinn ungi var líka mjög áhugasamur um garðrækt og grasafræði .
Hann spurði margs og fékk Árna til að fara yfir og nefna sér helstu jurtir og blóm sem yxu villt eða væru ræktanleg á Íslandi .
Þeir fóru ítarlega yfir jurtanöfnin á latínu , ensku og þýsku .
Árni ljósmyndari sagði honum íslensku nöfnin , stafaði þau vandlega fyrir hann , en baróninn skrifaði nöfnin jafnharðan upp með blýanti á mansétturnar á skyrtunni sinni .
Árni sagði baróninum líka frá því að Schierbeck , fyrrum landlæknir , hefði árum saman stundað ræktunartilraunir á Íslandi og skýrt frá niðurstöðum sínum á prenti .
Þegar Árni spurði baróninn hvers vegna hann hefði svona mikinn áhuga á jurtaríkinu svaraði baróninn á íslensku : - Ég er bóndi .
Musicalia Philip Boileau , New York , mars 1912 musicalia !
Eitt einasta lítið orð , fáein tákn á blaði , örlítil blekdreif á pappírsörk , en á bak við heil harmsaga .
Minnisvarði um allt sem aldrei varð .
Ég brenndi auðvitað pappírana en áður hafði þessu orði tekist að brenna sig í vitund mína glóandi stöfum .
Óafmáanlega .
Og nú get ég ekki að því gert , fyrst ég fór á annað borð að grufla , að meira og meira rifjast upp .
Sheriff Borgarfjarðarumdæmis á Íslandi , Sigurd Thorson , eða hvað hann heitir veslings maðurinn , er áreiðanlega mjög samviskusamur embættismaður .
Nafnið er wagnerskt enda gefst hann ekki upp eins og þetta nýja bréf yfirvalda sýnir .
Heill áratugur , hvílíkt þolgæði .
Á vissan hátt þótti mér alltaf dálítið aumingjalegt að við skyldum ekki svara sýsla á sínum tíma .
Ég man ég nefndi það við Benton þegar Thorson skrifaði okkur fyrst einhverntíma snemma árs 1902 , hvort ekki væri sjálfsögð lágmarkskurteisi að við gæfum frá okkur eitthvert lífsmark , svöruðum honum þó ekki væri nema í fáeinum orðum og útskýrðum vandlega fyrir dyggum almannaþjóni að frá okkur væri einskis að vænta .
Maðurinn hlyti að skilja það .
Benton hélt nú síður : - Nei , hér dugar sko engin kurteisi .
Hér eins og endranær gildir einungis að gefa hvergi höggstað á sér .
Við skulum alveg steinþegja þá af okkur , þessa eskimóa .
Annað sem gerði okkur líka vægast sagt hugsi var « frændinn » .
Þar var nú augljóslega eitthvað meira en lítið dularfullt á ferðinni .
Sýslumaður minntist á það í fyrsta bréfi sínu að hinn sjálfsagði og eðlilegi umboðsmaður okkar bræðra á Íslandi hlyti að vera Richard Lechner , « your nephew » eins og hann komst að orði , sem staddur væri í Evrópu og hefði í hyggju að skrifa okkur um málefni dánarbúsins .
Bagalegast var að sýslumaður skyldi ekki upplýsa okkur um það hvort Richard þessi væri frekar systur- eða bróðursonur okkar því sjálfir höfðum við aldrei heyrt á manninn minnst .
Og eiginlega langaði okkur ekki að kynnast honum .
Sem betur fór náðum við svo síðar að bíta hann af okkur og þarf víst engan að undra .
Ekki virtist « frændi » heldur hafa lagt leið sína til Íslands á ný og lái honum hver sem vill .
Auðvitað hefði það verið alveg fráleitt að gera okkur ábyrga fyrir öllum þeim skuldum sem Charlie virtist hafa komið sér í við innfædda , fyrst og fremst til að geta borgað öðrum eyjarskeggjum sem höfðu einsett sér að féfletta hann og pretta og þar með haft af honum allan arfinn þann tiltölulega stutta tíma sem hann var leiksoppur þeirra .
Sýslumaður virtist ekki láta þögn okkar á sig fá , eða var ef til vill bara að uppfylla embættisskyldur sínar þegar hann skrifaði okkur öðru sinni rúmu ári eftir dauða Charlies .
Að þessu sinni var það til að tilkynna okkur að þar sem ekkert hefði frá okkur bræðrum heyrst , yrði það því miður ekki umflúið að halda uppboð á eigum bróður okkar , landareigninni Hvitarvellir í Borgarfjarðarumdæmi og einhverjum smærri sem hétu enn skrítnari nöfnum , ásamt öllu er með fylgdi , lausu og föstu , til að reyna að hafa eitthvað upp í allar þær skuldir sem bróðir okkar hefði stofnað til .
Með fylgdi nákvæm úttekt á búinu þar sem allt var upp talið , smátt og stórt , og virt til fjár í íslenskum eða dönskum krónum sem er víst það sama .
Alla þessa romsu hafði sýslumaður haft fyrir að láta þýða á einskonar ensku , beinlínis handa okkur bræðrum .
Þetta var ömurleg lesning , afskaplega niðurdrepandi .
Endalaus upptalning og sundurliðun á fasteignum og landareign , húskofum og túnskæklum , skepnum og heyjum , verkfærum og búsáhöldum , koppum og kirnum , tækjum og tólum .
Margt af því gátum við hreint ekki ímyndað okkur hvað væri , enda málfarið vægast sagt sérkennilegt .
Af sumu mátti samt hafa nokkra skemmtun þegar við vorum að reyna að gera okkur í hugarlund hvað verið gæti .
Öllu dapurlegra var síðan að sjá þarna upptalið innan um allan viðbjóðinn og fánýtið ýmislegt sem stóð Charlie nær persónulega .
Málverk og hljóðfæri .
Bækurnar hans .
Í bland við Kipling , Flaubert , Dickens , Schiller og annað eftirlæti , að ekki sé nú minnst á Farbenlehre Goethes , komnir ömurlegir titlar eins og Düngungsfragen og Schafzucht .
Öll fötin hans eins og hann væri þar lifandi kominn .
Frakkinn hans , náttserkur , jakkaföt og stráhattur .
Hvítir hanskar .
En hörmulegast af öllu fannst mér þó að sjá þetta eina orð , aftast í bókalistanum : Musicalia .
Það orkaði sterkast á mig og saug úr mér mátt .
Ég vissi betur en allir aðrir hvað bjó þar á bak við .
Ekki síst vegna þess að í úttektinni hafði ekki verið skráð neitt verð við þennan póst .
Ef þetta hefðu verið prentaðar nótur hefðu íslensku virðingarmennirnir sjálfsagt verðlagt þær á eitthvert smotterí rétt eins og allar bækurnar .
Það að þeir treystu sér ekki til verðlagningar segir mér að þetta hafi verið nótnahandritin hans Charlies , þau sem hann sjálfur virtist þrátt fyrir allt hafa haldið til haga .
Trúlegast hafa Íslendingarnir talið að slíkt hrafnaspark væri einskis virði , það má vera , en með því að sleppa verðlagningunni fóru þeir samt óvart nokkuð nærri um sannleikann .
Músíkin hans Charlies var nefnilega ómetanleg , priceless , eins og við köllum það á ensku .
Og nú er ekkert eftir af henni nema þetta eina orð .
Musicalia .
Það þarf ekki að ímynda sér annað en að þessu verðlausa pári hafi loks verið hent þarna uppi á Íslandi enda ekki fyrir hvern sem er að hafa sig fram úr nótnaskriftinni hans Charlies .
Það er hræðilegt til þess að hugsa en þó ef til vill ekki með öllu óvænt , í lifanda lífi átti hann nógu erfitt með að halda tónsmíðum sínum til haga og einhverjum ósköpum fargaði hann þegar þungsinnið settist að honum .
Ég hef reynt að kanna það hjá systkinum okkar hvort eitthvað kunni að leynast hjá þeim en svo virðist alls ekki vera .
Eins bað ég á sínum tíma Fiorini að líta í kringum sig í Þýskalandi en heyrði aldrei neitt frá honum , svo ég geri ráð fyrir að hann hafi hvergi orðið var .
Sjálfum hefur mér ekki tekist að hafa uppi á neinu af því sem hann var að senda mér til skoðunar gegnum árin .
Öll músíkin hans Charlies er því hvergi til lengur nema sem veikur endurómur einhversstaðar innan í höfðinu á mér .
Einhverjar glefsur í minninu sem ég reyndi lengst af að gleyma eins og öðru viðvíkjandi veslings Charlie .
En að undanförnu hef ég verið að reyna að rifja eitthvað af því upp þegar ég er sestur við píanóið á kvöldin .
Óttast þó reyndar að margt af því hafi fyrir löngu runnið saman við mínar eigin fátæklegu tilraunir til tónsmíða .
Flest sem þó situr í mér er frá þeim tíma þegar ég gerði úrslitatilraunina til að hvetja hann við tónsmíðarnar .
Þá hélt ég meira að segja um hríð að mér væri að takast að fá hann til að skilja alvöru málsins .
Það var í árslok 1896 og fjárhagsvandræðin sem verið höfðu viðvarandi allar götur frá því skorið var á streymið frá föður okkar höfðu aldrei verið verri .
Þarna var eiginlega botninum náð hjá okkur .
Charlie hafði þá um vorið hlaupist á brott frá skuldum og hálfseldu þrotabúi í Frankfurt .
Hann hafði látið halda mikið uppboð á öllu innbúi sínu árið áður hjá uppboðsfyrirtæki Bangels þar í borg , « vegna brottflutnings héðan » stóð í uppboðsskránni .
Andvirði þess sem seldist var fleygt í aðgangshörðustu lánardrottnana , hinir sátu vafalaust eftir með sárt ennið .
Afgangurinn af dótinu lenti svo í geymslu hjá Bangel en Charlie lét sig hverfa .
Hann var með skuldir í Bologna vegna íbúðar sem hann hafði tekið á leigu , án þess þó að vera þar staddur .
Í mars birtist hann svo allt í einu hjá mér í Villa du Solaro í San Remo og var á leið til Alsír .
Til Algeirsborgar .
Hverra erinda langaði mig aldrei að reyna að ímynda mér .
En auðvitað veit ég vel hvað fram fór á stöðum eins og Blidah þar rétt hjá þó enginn talaði um það .
Þar sem menn eins og Wilde , Douglas og Gide voru tíðir gestir .
Þarna festist nú bróðir minn mánuðum saman og safnaði enn skuldum þar til mér tókst loks að skrapa einhverju saman handa honum .
Þá bjó hann við þröngan kost á afdönkuðu hóteli undir fölsku nafni , eða svona allt að því , Charles G. Benton .
Hann slapp svo þaðan við illan leik , örmagna á sál og líkama og að þessu sinni lá leiðin til München , þar sem enn héldu áfram þessar endalausu fjárhagsáhyggjur .
Þar tók hann fljótlega stefnuna á umfangsmikið hljóðfærabrask í samvinnu við þennan fiðlusmið , Giuseppe Fiorini , sem þar hafði tekið við góðu verkstæði eftir tengdaföður sinn , Andreas Rieger að nafni .
Charlie hafði upphaflega kynnst þessum náunga gegnum föður hans , Raffaele Fiorini , sem var frægur fiðlusmiður í Bologna .
Eins og alltaf var þetta þannig hugsað hjá Charlie að einhver gífurlegur gróði átti að vera innan seilingar en harla lítið varð svo úr því og reyndar þekkti hann Fiorini ekki alveg nógu vel , að mér fannst , til að treysta honum svona í blindni .
Þetta lofaði ekki góðu , enda kom aldrei neitt út úr því .
Charlie stærði sig reyndar oft af því hversu mikill mannþekkjari hann væri , en svo var því miður ekki , einföldustu skúrkar gátu leikið sér að því að gabba hann upp úr skónum .
Það var þá sem ég gerði alvarlega atlögu að honum að reyna nú í fyrsta skipti að fara að gera sér einhvern mat úr þessu starfi sem hann hafði verið að þjálfa sig til svo lengi .
Ég skoraði á hann að drífa sig til London og reyna þar að koma sjálfum sér á framfæri sem sellóleikara .
Ég vissi vel að þar var skortur á slíkum mönnum og með réttum aðferðum hefði Charlie verið það í lófa lagið að koma sér að .
Ég bauð honum meðmæli í stórum stíl til að hann gæti brotið ísinn gagnvart fólki sem gæti komið honum í réttu samböndin .
Ég reyndi að fullvissa hann um að þetta hlyti að lánast hjá honum , bara ef hann gæfi sig í þetta af fullri einurð , loksins orðinn ákveðinn í að ganga í þetta eins og listamaður sem hefur öll útispjót til þess að hafa eitthvað upp úr list sinni en ekki samkvæmt venju sinni eins og sá « grand-seigneur » sem hann löngum hafði þóst vera og gat nú engan veginn lengur verið .
Sjálfur hafði ég sannfærst um að mín biði ekkert annað en að reyna fyrir mér með myndirnar mínar , annaðhvort í Englandi , þar sem ég þekkti vel til frá fyrri tíð , eða jafnvel enn heldur í Bandaríkjunum , þar sem Benton bróðir okkar var búinn að koma sér vel fyrir í Baltimore .
Bréf höfðu farið á milli okkar og hann þóttist nokkuð viss um að ég mundi geta haft vel upp úr mér sem portrettmálari .
Þegar ég lá sem mest í því að sannfæra Charlie var ég auðvitað um leið að reyna að sannfæra sjálfan mig .
Á tímabili sýndist mér eins og Charlie ætlaði að fara að mínum ráðum .
Hann þoldi þessi sífelldu blankheit enn verr en ég og auðvitað var honum ljóst að því lengur sem hann stansaði á jafndýrum stað og München þeim mun stærri yrðu vandræði hans .
En á endanum fór hann hvergi , ekki að þessu sinni .
Enn og aftur var það þessi bannsett bisnessárátta hans sem aftraði honum frá því .
Sennilega hljóðfærabraskið eða einhver álíka stórgróðafluga .
Svo var það líka vonin um að komast í höfuðstólinn , við vorum allan þennan tíma sífellt að reyna að fá Benton til að gangast í það af fullri alvöru að ná út úr Coudert-bræðrum í New York einhverju af okkar hlut , nú þegar Mr. Lord lögum samkvæmt átti ekki lengur að ráða yfir okkur .
Við höfðum Benton grunaðan um að ætla sér að hafa vit fyrir okkur litlu bræðrunum , listamönnunum .
Ég var samt ekki á því að gefast upp .
Þegar mér varð ljóst að mér tækist ekki að fá Charlie til að drífa sig til Englands að vinna fyrir sér sem sellóleikari , ákvað ég að reyna að hvetja hann til að gera sér þess í stað einhvern mat úr tónsmíðunum .
Það var með þær eins og hitt : Upphaflega hafði hann eytt mörgum árum í nám , fyrst á Englandi , síðan á Ítalíu og loks í Þýskalandi .
Snilligáfan var ótvíræð og þegar hann tók sig til og gerði eitthvað var útkoman yfirleitt frábær .
En svo kastaði hann því frá sér þegar allt stóð sem hæst og best gekk og uppskeran var rétt innan seilingar , anaði út í eitthvað annað og hirti ekki einu sinni um að halda því saman sem hann hafði verið að gera .
Ég fór þá að gramsa í ýmsu nótnadóti sem hann hafði skilið eftir hjá mér í San Remo og strax varð fyrir mér óperan hans , mikið verk sem hann hafði lokið en síðan að sjálfsögðu misst áhugann á .
Það var margt fallegt í þessu verki og textann hafði hann gert sjálfur .
Það sem stóð Charlie fyrir þrifum var aldrei það að hann gæti ekki hlutina , heldur alltaf þetta sama , að geta ekki fylgt þeim eftir .
Hann vantaði úthaldið .
Og ekki síst þessa praktísku löngun til að geta gert sér listina að lifibrauði .
Þar skilur ef til vill milli feigs og ófeigs .
Það er ekki alltaf gott að fá allt upp í hendurnar , hvort sem það eru hæfileikar eða veraldarauður .
Tveir félagar mínir frá skólaárunum í Mílanó geta verið gott dæmi um þetta , þeir Mascagni og Puccini sem báðir eru löngu orðnir stór nöfn og frægir menn .
Charlie var áreiðanlega hæfileikaríkari en þeir báðir , hvort heldur var sem hljóðfæraleikari eða tónskáld , en það segir bara ekki allt .
En nú sem sagt , mitt í þessum hræðilegu fjárhagskröggum okkar , tók ég til við að reyna að kveikja í Charlie á þessu sviði .
Ég skrifaði honum bréf og lagði út af því að sem þokkalega frambærilegum frístundapíanista hefði mér raunar lengi runnið til rifja hversu lítið væri framleitt af almennilegri píanómúsík á nótum handa okkur .
Hún hreinlega væri ekki til lengur og ábyggilegt að sérhverju nýmeti yrði tekið fagnandi .
Þessa skoðun mína um bágt ástand tónlistarinnar hafði ég svo sem oft rætt við Charlie áður og ég vissi vel að hann var mér sammála .
Það voru yfirleitt ekki margir sem stóðust prófið þegar sá gállinn var á okkur og við fórum yfir stöðuna : Paderevskí og Tsjækofskí þóttu okkur dragúldnir , franski skólinn innantómt rusl .
Sá þýski - jú Strauss kannski , en Humperdinck , biddu fyrir þér .
Og Grieg búinn að vera , síðasta afrek hans að útsetja söngva sína fyrir fjórhent , fullkominn hryllingur .
Meðan við værum að bíða eftir Chopin eða Schumann framtíðarinnar , skrifaði ég nú í löngu bréfi til Charlies , hefði mér dottið í hug , þegar ég hugleiddi allt þetta ófremdarástand í músík heimsins , að því skyldi hann þá ekki geta tekið sig til með tiltölulega lítilli fyrirhöfn , og dregið til dæmis fram óperuna sína á ný og dustað rykið af svo sem fjórum þáttum hennar , kór , intermezzó , dúett og fínale , og gert úr þessu svítu fyrir píanó með það fyrir augum að fá það útgefið ?
Ég vissi hvað það gat verið varasamt að sýna honum nokkuð sem hann gat túlkað sem ýtni , hafði oft brennt mig á því og var því uggandi en mér til töluverðrar undrunar og mikillar gleði tók Charlie strax vel í þetta .
Hann svaraði mér snemma í desember og bað mig að senda sér alla músíkina sína sem ég gæti fundið og eins handbók Gevaerts um tónsmíðar sem hafði líka dagað uppi hjá mér .
Þetta gerði ég eins og skot , sendi honum hvort tveggja .
Ég var vongóður en bjóst svo sem ekki við neinu .
Svo heyrði ég ekkert meira frá honum í næstum mánuð .
Ég skrifaði honum um fjármálin en hann svaraði engu .
Jólin 1896 liðu í þögn og þegar vel var komið fram í janúar fór ég að verða verulega hræddur um að eitthvað hefði komið fyrir hann en þá allt í einu kom skýringin : Hann hafði allan tímann verið á kafi í tónsmíðum , sem hann nú tók að senda mér til umsagnar .
Það var eins og hann hefði frelsast úr álögum , verkin beinlínis flæddu frá honum .
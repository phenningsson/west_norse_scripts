Í Vetrarbrautinni er að finna risavaxin ryk- og gasský .
Efnið í hverju skýi er nægilegt til að mynda hundruð stjarna eins og sólina .
Samkvæmt geimþokukenningunni má rekja upphaf sólkerfisins okkar til þess að stjörnur sprungu í geimþokunni fyrir um það bil 4,6 milljörðum ára .
Mynd eftir William K. Hartmann sem á að sýna uppruna sólkerfisins .
Höggbylgja frá sprengingunni myndaði hvirfla í geimþokunni og við það fór geimþokan að falla saman og snúast hraðar og hraðar .
Hún flattist út og varð að stórri skífu .
Í miðjunni myndaðist sólin en á skífunni í kringum kjarnann mynduðust reikistjörnurnar .
Við áframhaldandi samþjöppun varð massi frumsólarinnar meiri og meiri .
Eftir hugsanlega margar ármilljónir tóku frumeindakjarnar vetnis að renna saman og mynda helín og þá var sólin okkar orðin til .
Við þennan kjarnasamruna verður til mikil orka bæði sem varmi og ljós .
Á Vísindavefnum er að finna fjölmörg svör um sólina , meðal annars þessi : * Hvað er sólin stór ? eftir Tryggva Þorgeirsson .
* Hvað er sólin heit ?
eftir Tryggva Þorgeirsson .
* Af hverju er sólin til ?
eftir Árdísi Elíasdóttur og Gunnlaug Björnsson .
* Hvert er flatarmál sólarinnar ?
eftir EÖÞ .
* Hvað er sólin þung ?
eftir Björn Brynjúlf Björnsson .
* Hvað er langt á milli jarðar og sólar ?
eftir Tryggva Þorgeirsson og Þorstein Vilhjálmsson .
* Hvernig getur eldur þrifist á sólinni ef það er ekkert súrefni þar ?
eftir Þorstein Vilhjálmsson .
< Heimild og mynd >
Stál er blanda járns og kolefnis og stundum fleiri frumefna .
Kolefnisinnihald í stáli er á bilinu 0,1% - 2% .
Ef kolefnisinnihald í blöndunni fer yfir 2% kallast efnið steypujárn , pottur eða pottjárn .
Þá er það stökkt og ekki er hægt að hamra það til eins og stál og járn .
Stál hefur margþætt notagildi , það er notað sem byggingarefni , í píanóstrengi , búsáhöld og úr því eru gerðar saumnálar , svo nokkur dæmi séu nefnd .
Ársframleiðsla stáls í heiminum árið 1997 var 795 milljónir tonna en sama ár var álframleiðslan 21 milljón tonn .
Um járn er hægt að lesa á Vísindavefnum í svari við spurningunni : * Getið þið sagt mér allt um járn ?
< Heimild >
Blý er eitt frumefnanna en svo nefnast þau efni sem öll önnur efni eru samsett úr .
Samkvæmt vísindum nútímans eru stöðug frumefni 90 talsins .
Grunneining frumefna nefnist atóm sem merkir ódeilanlegt en eitt sinn töldu menn að atómið , á íslensku frumeind , væri smæsta byggingareining efnis .
Öllum frumefnum er raðað í svonefnt lotukerfi og þar hefur blý ( Pb ) sætistöluna 82 .
Nú vita menn að frumeindirnar eru samsettar úr enn minni eindum sem nefnast róteindir , nifteindir og rafeindir .
Byggingareindir róteinda og nifteinda nefnast svo kvarkar en hægt er að lesa um þá í svari við spurningunni Hvað eru kvarkar ?
Íslenska fleirtöluorðið kvarkar er hljóðlíking enska orðsins ' quarks ' en eðlisfræðingurinn sem stakk upp á nafninu sótti það í skáldsögu James Joyce , Finnegans Wake .
Þar er að finna ljóð ort til kokkálaða konungsins í ævintýrinu um Tristan og Ísoldu og í ljóðinu standa meðal annars þessar línur : « Three quarks for Muster Mark !
/ Sure he hasn ' t got much of a bark . »
< Heimild >
Nokkrar ágætar bækur eru til um sögu kvikmyndalistarinnar .
Hér bendum við á tvær þeirra en önnur er nýútkomin í íslenskri þýðingu .
Hægt er að nálgast ritin annaðhvort á Landsbókasafni Íslands - Háskólabókasafni , á öðrum bókasöfnum eða í bókabúðum : < ... > Á vefsíðu Berkeley-háskóla er að finna tilvísanaskrá sem gagnast þeim sem vinna að rannsóknum á myndbanda- og kvikmyndalist .
Ritalistinn þar miðast að vísu við háskólabókasöfnin í Berkeley en sumar bækurnar ættu að vera til á bókasöfnum hér eða þá að hægt er að panta þær með millisafnalánum .
Berkeley-háskóli er einnig með tenglasafn um sögu kvikmyndalistarinnar og annað sambærilegt tenglasafn á Veraldarvefnum heitir History of Film Theme Page .
Mynd Lumière-bræðranna Auguste og Louis La Sortie des ouvriers de l ' usine Lumière eða Verkamenn yfirgefa Lumière-verksmiðjuna er stundum talin vera fyrsta kvikmyndin .
Hægt er að sjá miðbik þessarar stuttu myndar undir þessum tengli hér en þar sjást konur , menn og hestur yfirgefa Lumière-verksmiðjuna .
Upphaf myndarinnar er þannig að dyrnar eru lokaðar og myndin endar á því að þeim er aftur lokað .
< Heimildir >
Risaeðlur eiga að öllum líkindum ættir að rekja til svokallaðra boleðla sem hægt er að lesa meira um í svari við spurningunni Hvernig varð fyrsta risaeðlan til ?
Fyrstu risaðlurnar voru í raun ekki risar .
Stjakeðlur og sindreðlur voru um 30 kg á þyngd .
Risavöxtur dýranna kom fyrst fram hjá jurtaætunum og síðan hjá rándýrunum .
Bent hefur verið á að stærð dýranna hafi gegnt því hlutverki að gera þau óárennilegri og auðvelda þeim þannig að komast af í baráttu við önnur dýr um lífssvæði og æti .
Hægt er að lesa meira um risaeðlur á Vísindavefnum , meðal annars í svörum við spurningunum : * Hvernig varð fyrsta risaeðlan til ?
* Er einhvers staðar til erfðaefni úr risaeðlum og væri hægt að láta þær koma aftur ?
* Ef krókódílar voru uppi á sama tíma og risaeðlur af hverju dóu þeir þá ekki út ?
Frá sólinni berst í sífellu svonefndur sólvindur sem er straumur rafhlaðinna agna .
Þegar vindurinn nálgast jörðina hrindir segulsvið jarðarinnar honum frá sér nema í kringum segulpólana .
Þar sleppur eitthvað af ögnunum inn í segulsviðið .
Þegar eindirnar rekast á lofthjúp jarðar , í um 100-250 km hæð örvast sameindir og frumeindir í hjúpnum og þær senda frá sér sýnilegt ljós sem við köllum norður- eða suðurljós .
Hægt er að lesa meira um norðurljós í svörum við spurningunum : * Af hverju stafa norður- og suðurljósin ?
* Af hverju eru norðurljós í mismunandi litum ?
Það er ekki tilviljun ein sem ræður útliti gíraffans heldur hefur það mótast fyrir tilstilli þróunar .
Hægt er að lesa um þróun og þróunarkenninguna meðal annars í svari við spurningunni Hvernig urðu litlu frumurnar í sjónum að mönnum og dýrum ?
Útlit gíraffans gagnast honum vel þegar hann leitar að fæðu á hitabeltisgresju og staktrjáasléttum Afríku , þá gegnir það hlutverki eins konar felubúnings .
Um felubúning dýra er hægt að lesa um í svari við spurningunni Af hverju eru sebrahestar og tígrisdýr röndótt ?
Rómverjar til forna sýndu stundum gíraffa í hringleikahúsum og þeir nefndu þá Camelopardalis því þeim fannst hálsinn á þeim minn á háls kameldýrsins en blettirnir á hlébarða .
Fræðilega heitið á gíraffa er Giraffa camelopardalis en orðið gíraffi er komið úr arabísku .
Spurningin í heild sinni hljóðaði svona :
Mig langar að vita hversu fjölmennir Maóríar á Nýja-Sjálandi eru í dag ?
Mér er alveg fyrirmunað að finna nokkuð um það á netinu .
Ég hef ekki tíma til að bíða eftir svari á vefnum svo ef þið getið svarað því strax þá væri það frábært .
Þið vitið svo mikið !
Samkvæmt manntali Nýja-Sjálands árið 2001 voru Maóríar alls 526.281 talsins , en það er um 14,7% af mannfjölda landsins .
Einn af hverjum fjórum í þessum hópi talar tungu Maórímanna .
Rúmlega 600.000 í viðböt töldu sig vera af Maóríaættum .
Frá árinu 1991 hefur Maóríum fjölgað um 21% .
Það hefur oft verið grafið á Bergþórshvoli og þar hafa fundist brunarústir .
Svo virðist sem bærinn á staðnum hafi brunnið nokkrum sinnum og þess vegna er er alls ekki ólíklegt að bruninn í Njáls sögu hafi í raun og veru átt sér stað .
Hægt er að lesa meira um Njáls sögu á Vísindavefnum í svörum við spurningunum : * Hver skrifaði Njálu og hvenær var hún skrifuð ?
* Hvað er finngálkn sem minnst er á í Njáls sögu ?
Um sannleika og staðreyndir í sögum og sögnum má lesa meira í svari við spurningunni : * Eru þjóðsögur byggðar á sönnum atburðum ?
Um þetta er fjallað í svari við spurningunni Hvers vegna eru plánetur hnöttóttar en ekki kassalaga ?
en þar kemur fram að kúlulögun sólstjarna , reikistjarna og tungla stafar af þyngdarkraftinum .
Þegar reikistjörnur myndast , safnast gas í geimnum saman í kekki sem dragast saman vegna aðdráttar agnanna í kekkkjunum .
Staðarorka efnisins í kekkjunum er minnst þegar kúlulögun er náð og þess vegna eru reikistjörnun þannig í laginu en ekki eins og kassar .
Nokkrar kenningar eru til um uppruna tunglins og ein þeirra nefnist klofningskenning .
Samkvæmt henni á jörðin að hafa snúist einu sinni það hratt að hluti af henni losnaði og myndaði tunglið .
Í dag er talið útilokað að þetta hafi átt sér stað .
Ef hnöttur snýst það hratt að hann klofnar er útilokað að annar hlutinn fari á braut um hinn .
Það sem gerist er að báðir hlutarnir losna úr þyngdarsviði hvor annars .
Hægt er að lesa um myndun tunglsins í svari Sævars Helga Bragasonar við spurningunni Hvernig varð tunglið til ?
Ekki er fulljóst hvaðan sú hefð að leggja hornstein að byggingum er upprunnin en sumir vilja rekja hana aftur til Sargons konungs í Babylóníu sem á að hafa verið uppi um 3.800 f. Kr.
Í katólsku alfræðiriti er því slegið fram að sú venja að grafa gull og silfur undir hornsteini sé af sama meiði sprottin og ævafornar fórnarathafnir þar sem lík voru limlest og grafin í steinhleðslu bygginga .
Í dag eru hornsteinar lagðir að ýmsum merkum byggingum með viðhöfn .
Þá er ágripi af byggingarsögu hússins ásamt nöfnum sumra þeirra sem stóðu að byggingunni komið fyrir í blýhólki sem er lagður í holan stein og síðan er lokað fyrir með áletraðri steinþynnu .
Stundum fylgja aðrar upplýsingar með .
Í hornsteini Hrauneyjafossstöðvar sem Vigdís Finnbogadóttir lagði árið 1981 eru einnig geymd nöfn ráðherra og ráðuneytisstjóra , bankastjóra Seðlabanka og Landsbanka , auk nafna hagstofustjóra , ríkisendurskoðanda og annarra í opinberum stöðum .
Hornsteinn gegnir því aðeins táknrænu hlutverki nú en áður var hann undirstöðusteinn undir horni byggingar .
Í Búnaðarriti sem Hermann Jónasson ritstýrði frá 1887-1918 segir : « hornsteinninn þarf að vera niðurgrafinn og vera vel fastur » og margir kannast við eftirfarandi hendingar úr kvæði Jónasar Hallgrímssonar : « Traustir skulu hornsteinar / hárra sala » .
Hornsteina er nokkrum sinnum getið í Biblíunni .
Í Jesaja ( 28:16 ) er haft eftir Drottni : « Sjá , ég legg undirstöðustein á Síon , traustan stein , óbifanlegan , ágætan hornstein . »
Í kristinni trú er hornsteinn einnig notaður í óeiginlegri merkingu sem tákn trúarinnar .
Í fyrra almenna bréfi Péturs ( 2:6 ) segir að sá sem trúir á hornsteininn mun ekki verða til skammar , « en hinum vantrúuðu er steinninn [ ... ] orðinn að hyrningarsteini og ásteytingarsteini og hrösunarhellu . »
Rómverski sagnaritarinn Tacitus ( 56 - um 120 ) segir frá því að þegar hafist var handa við að endurreisa musteri Júpíters á fyrstu öld e. Kr. hafi embættismenn og óbreyttir borgarar dregið í sameiningu mikinn stein á réttan stað í grunninn .
Í katólskum sið tíðkaðist að minnsta kosti frá 15. öld , og sennilega mun fyrr , að leggja hornstein með sérstakri helgiathöfn .
Þá var meðal annars merkt fyrir undirstöðum byggingarinnar og trékross var reistur þar sem altarið átti að standa .
Biskup blessaði síðan krossinn með vígðu vatni og þar á eftir hornsteininn en á hliðar hans voru ristir krossar .
Elsta heimildin um þá hefð að leggja dagsetta mynt með hornsteini er að finna í bókhaldsbók frá 16. öld .
Þar segir frá því að við endurbyggingu hallar í Brugge árið 1519 hafi peningur verið lagður undir hornsteininn .
Sú hefð er vísir að þeim sið að varðveita byggingarannál húsa í hornsteini þeirra .
< Heimildir >
Jarðolía myndast úr plöntu- og dýraleifum sem safnast saman á sjárvabotni .
Fyrir tilstuðlan gerla og hvata , þunga efri jarðlaga og hækkandi hitastigs taka leifarnar ýmsum efnabreytingum og verða með tímanum að olíu .
Olían er takmörkuð auðlind .
Nú er talið að í jörðu séu um 1.000 milljarðar tunna en það samsvarar um 159.000 milljörðum lítra .
Mest af olíu er í Sádi-Arabíu .
Að öllum líkindum munu þessar olíubirgðir endast í um 40-80 ár .
Hægt er að lesa meira um olíu í svari Leifs A. Símonarsonar við spurningunni Hversu margir lítrar af olíu eru til í heiminum ?
Vetni er frumefni og hefur efnatáknið H.
Sætistala þess í lotukerfinu er 1 og það er léttasta frumefnið .
Þegar það binst súrefni myndar það vatn sem við táknum með H2O .
Vetnisgas er táknað með H2 en þar eru tvær vetnisfrumeindir bundnar saman .
Eingöngu 0,01% af lofthjúpi jarðar er vetni og í massa jarðskorpunnar er 0,9% af vetni , að mestu bundið í efnasamböndum .
Vetni er algengasta frumefnið í geimnum .
Hægt er að lesa meira um vetni á Vísindavefnum meðal annars í svörum við spurningunum : * Hvers vegna er vetni svona eldfimt ?
* Hvað er þungt vatn og til hvers er það notað ?
* Hvað er að segja um vetni sem orkugjafa framtíðarinnar ?
Strúktúralismi er rannsóknaraðferð sem á rætur að rekja til kenninga svissneska málvísindamannsins Ferdinands de Saussure ( 1857-1913 ) .
Hann er stundum talinn vera faðir nútíma málvísinda og leitaðist við að útskýra kerfi tungumálsins í stað þess að rekja sögu einstakra mála .
Þrjár ályktanir Saussure um tungumálið mynda kjarna strúktúralismans : * Kerfiseðli tungumálsins .
* Hugmyndin um venslahlutverk tungumálsins , þar sem einingar málsins öðlast merkingu vegna vensla við aðrar einingar .
* Táknið er tilfallandi eining , það er ekki eðlislægt að tiltekin orðmynd vísi til ákveðins hlutar eða hugtaks .
Strúktúralismi í bókmenntafræðum rannsakar bókmenntir og texta sem kerfi og reynir að komast að því hvaða lögmál liggja kerfinu til grundvallar .
Rússneski málvísindamaðurinn Roman Jakobson notaði orðið strúktúralismi í þessum skilningi fyrstur manna árið 1929 .
Önnur ályktun Saussure kveður á um það að einingar innan kerfisins öðlist aðeins merkingu vegna vensla við aðrar einingar .
Einingin er merkingarlaus ein og sér en tengslin gefa henni merkingu .
Þetta má útskýra með stuttri frásögn og afar einfaldri strúktúralískri greiningu á henni :
Faðir og sonur deila um rauðan borðdúk og sonurinn rýkur út í fússi .
Á förnum vegi hittir hann farandleikara og flökkulýð .
slæst í för með þeim og gerist trúður .
Leikflokkurinn setur upp sýningar og rekur spilavíti í undirheimum borgarinnar .
Nokkrum árum síðar ranglar örvæntingarfullur faðirinn inn á eina sýninguna og þekkir þar son sinn á bakvið trúðsfarðann .
Þeir fallast í faðma og sættast .
Síðan fylgir sonurinn föður sínum heim , lærir klæðskeraiðn og tekur við fjölskyldufyrirtækinu .
Strúktúralísk greining á þessari sögu gæti verið á þessa leið : Deila föður og sonar táknar uppreisn hins lága gegn hinu háa .
Hið lága hrapar enn neðar þegar það leikur trúð í undirheimum .
Hið háa mætir um síðir hinu lága og sættir nást sem tákngerast í því að hið lága og háa fylgjast saman heim .
Þar verða síðan hlutverkaskipti sem voru boðuð með uppreisninni í upphafi sögunnar og hið lága tekur við af hinu háa og verður yfirskipað föðurnum .
Strúktúralísk greining skiptir sér ekkert af einingum sögunnar heldur aðeins innbyrðis tengslum þeirra .
Engu hefði skipt þó sagan fjallaði um deilur móður og dóttur , þá hefði móðirin táknað hið háa og dóttirin hið lága .
Og sagan hefði allt eins getað verið í dæmisagnastíl eins og sögur Esóps og fjallað um lítinn snigil sem félli ofan í fúlan pytt og væri veiddur upp af ljóni .
Í strúktúralískri greiningu skiptir innihald sögunnar ekki máli heldur aðeins formgerðin .
Svo lengi sem venslin milli eininganna haldast er í raun alltaf um sömu söguna að ræða .
Þessu er ólíkt farið þegar öðrum greiningaraðferðum er beitt .
Sálfræðileg rýni myndi leggja mikla merkingu í það að í sögunni takast á faðir og sonur .
Deilur á milli móður og dóttur , hvað þá milli ljóns og snigils , hefðu allt aðra merkingu .
Í sálfræðilegri rýni skipta einingarnar þess vegna máli og þær fela í sér ákveðin gildi sem standa fyrir utan söguna .
Einnig er vert að benda á að sem greiningaraðferð skiptir það strúktúralismann litlu máli hvort textarnir sem eru til umfjöllunar séu ' góðar ' eða ' slæmar ' bókmenntir .
Það eru engir gildisdómar innifaldir í strúktúralískri greiningu .
Strúktúralisma var mikið beitt á stutta , einfalda texta sem eru líkir innbyrðis , eins og til dæmis þjóðsögur .
Þriðja athugun Saussure segir að táknið sé tilfallandi eining .
Með því er átt við að það er ekki eðlislægt samband á milli hljóðmyndar eða orðs og þess fyrirbæris sem vísað er til .
Það er ekki sjálfgefið að hljóðmyndin selur vísi til dýrsins sels , allt önnur hljóðmynd gæti verið notuð yfir dýrið .
Forsendurnar tvær um venslahlutverk tungumálsins og það að táknið sé tilfallandi eining kalla á forsenduna um kerfiseðli tungumálsins um leið og þær grafa undan henni .
Af því að merkingareigindir verða til vegna vensla og þær eru tilfallandi þá þarf strúktúralískt kerfi til þess að greina þær : Við þurfum að búa til kerfið til þess að gefa einingunum merkingu .
En vegna þess að táknið er tilfallandi eining og merkingin verður til vegna vensla er alltaf hægt að endurmynda ótal mörg annars konar kerfi úr sömu einingum .
Þannig felur myndun kerfisins sem gefur einingunum merkingu í sér sífellda afbyggingu á sama kerfi og þar með tilurð annars konar merkingar .
Það hefði allt eins verið hægt að mynda annars konar kerfi úr sögunni hér að ofan ef við hefðum raðað öðrum einingum sögunnar saman , til að mynda syninum og rauða dúknum , föðurnum og spilavítinu , leikflokknum og klæðskeraiðn og spilavíti og rauðum dúk .
Margir benda á að vegna þessarar innbyggðu afbyggingar feli strúktúralisminn í sér þá gagnrýni sem að honum hefur beinst í formi póststrúktúralismans .
Í þeirri gagnrýni felst fyrst og fremst andóf gegn andstæðuhugsun og tvenndakerfum sem eru höfuðeinkenni strúktúralismans .
Þeir sem vilja kynna sér strúktúralisma frekar er bent á eftirfarandi rit og greinar : < ... > < Heimildir >
Þessari spurningu má svara á margan hátt eftir því hvað spyrjandi og lesendur hafa í huga , meðal annars hvort eða hvernig þeir trúa á Biblíuna eða fyrstu Mósebók þar sem sagt er frá Eden .
Þannig er til dæmis ljóst að sá sem trúir alls ekki á Biblíuna telur spurninguna óþarfa og hið sama gildir líklega einnig um marga sem trúa kjarnanum í boðskap Biblíunnar þó að þeir vilji ekki binda sig við einstök atriði .
En spurningin þarf ekki að vera alveg út í hött þó að menn vilji ekki trúa sögninni um Eden eins og nýju neti ; eftir sem áður er auðvitað hægt að spyrja hvar upphafsmenn sagnarinnar hafi hugsað sér þennan stað .
Í þeim skilningi getum við sagt að grísku guðirnir hafi haft bækistöð sína á Ólympsfjalli , sem er raunverulegt og þekkt fjall , þó að fáir trúi því hins vegar nú á dögum að þessir guðir hafi einhvern tímann verið til samkvæmt venjulegum skilningi þeirra orða .
En spurningin sem fyrir liggur er í rauninni enn snúnari en þetta því að það er ekki einu sinni víst að menn hafi haft einhvern sérstakan stað í huga þegar sagan um Eden varð til .
Þetta kemur betur í ljós hér á eftir .
Ýmsar kenningar hafa sem sé verið uppi um hugsanlega staðsetningu aldingarðsins á landakorti .
Í 1. Mósebók segir um aldingarðinn : « Drottinn Guð plantaði aldingarð í Eden langt austur frá og setti þar manninn , sem hann hafði myndað . »
( 2:8 ) Síðar fylgir nánari staðsetning á garðinum sem tengist fjórum stórfljótum :
Fljót rann frá Eden til að vökva aldingarðinn , og þaðan kvíslaðist það og varð að fjórum stórám .
Hin fyrsta heitir Píson ; hún fellur um allt landið Havíla , þar sem gullið fæst .
[ ... ] Önnur stóráin heitir Gíhon .
Hún fellur um allt Kúsland .
Þriðja stóráin heitir Kíddekel .
Hún fellur fyrir vestan Assýríu .
Fjórða stóráin er Efrat .
( 2:10 -14 )
Eftir að Adam og Eva eru rekin úr aldingarðinum er hann í utan mannlegs samfélags og ljóst að mennirnir eiga ekki afturkvæmt þangað enda er garðsins gætt af kerúbum eða varðenglum og « loga hins sveipanda sverðs til að geyma vegarins að lífsins tré . »
( 3:24 ) .
Ef Biblían er lesin bókstaflega er þess vegna ekkert skrýtið að aldingarðurinn Eden finnist ekki .
Mynd Enricos Baj frá árinu 1986 sem sýnir þegar Adam og Eva eru rekin úr aldingarðinum .
Sagnaritarinn Flavíus Jósefus ( 37-um 100 ) taldi að þrjár fyrsttöldu árnar í 1. Mósebók samsvöruðu Ganges , Tígris og Níl .
Hann taldi til dæmis að Kúsland væri í raun Eþíópía og áin Gíhon væri þess vegna Nílarfljót .
Þessi túlkun felur í sér að staðurinn er ekki til í venjulegum skilningi því að árnar fjórar sem koma við sögu eiga alls ekki upptök sín á sama stað .
Eden hefur yfirleitt verið fundinn staður einhvers staðar Mið-Asíu , einnig í Armeníu þar sem árnar Tígris og Efrat eiga upptök sín og loks þar sem Babýlonía var til forna .
Að lokum er rétt að minnast á þá kenningu Bandaríkjamannsins Williams F. Warren ( 1833-1929 ) að Paradís og Eden hafi í raun verið á öllu norðlægari slóðum .
Árið 1885 gaf Warren út bók sem ber titilinn Paradís fundin , vagga mannkynsins á Norðurpólnum : Rannsókn á hinum forsögulega heimi ( Paradise found , the cradle of the human race at the North Pole : A study of the prehistoric world ) en þar hélt hann því fram að paradís og aldingarðurinn Eden hafi verið þar sem nú er Norðurpóllinn .
Rök Warrens voru meðal annars þau að um mitt tertíertímabilið var loftslag nálægt pólnum svipað því sem nú er í Suður-Evrópu , það staðfesta steingerðar plöntur sem til að mynda hafa fundist á Norður-Grænlandi .
Fæstir leggja þó nokkra trú á þá kenningu Warrens að þar sem hitastigið nálægt Norðurpól um mitt tertíertímabil hafi verið býsna þægilegt hafi aldingarðurinn Eden að öllum líkindum verið þar .
< Heimildir og mynd >
Aðrir spyrjendur eru nokkrir nemendur 7. bekkjar Lágafellsskóla :
Harpa Methúsalemsdóttir , Tómas Helgi Valdimarsson , Kristín Helga Hermannsdóttir , Arnór Snær Guðmundsson , Karen Gústavsdóttir , Alex Jökulsson
Við höfum áður fjallað um litinn á sólinni , til dæmis af hverju hún verður gul og síðan rauðleit eftir því sem hún er lægra á lofti .
Hægt er að lesa um það í svari við spurningunni Hvort er meira af gulu litarefni eða rauðu í sólinni ?
Sólarljósið er í raun hvítt ljós sem er blanda af öllum litum .
Þegar sólarljósið fellur á hluti á jörðinni drekka þeir hluta af því í sig en endurkasta hinu .
Endurkastið ræður litnum á hlutnum .
Hlutir sem endurkasta öllu ljósinu en drekka ekkert í sig eru hvítir , eins og til dæmis hvítt blað eða strigi málarans .
Þegar við málum á striga með gulum lit drekkur gula málningin í sig alla aðra liti en gulan sem hún endurkastar og þess vegna verður striginn gulur .
Hér sést skipting sólarljóssins í útfjólublátt , sýnilegt og innrautt ljós , eftir bylgjulengdum .
Plöntur og gras gleypa í sig bláa og rauða hluta sólarljóssins en endurvarpa þeim græna og gula .
Það er skýringin á því af hverju grasið er grænt .
Sama skýring er á því af hverju grasið er grænt .
Litarefnið blaðgræna sem sér um ljóstillífun gleypir í sig ákveðnar ljósbylgjur úr sólarljósinu en það eru langar bylgjur af rauðu ljósi og stuttar bylgjur af bláu ljósi .
Plantan drekkur ljóseindirnar í bláa og rauða hluta sólarljóssins í sig og notar við ljóstillífunina en þar á milli eru bylgjulengdir græna og gula hluta sólarljóssins .
Þeim er endurkastað frá plöntunni og þess vegna er grasið grænt .
Hægt er að lesa meira um þetta í ítarlegu svari Kesöru Anamthawat-Jónsson við spurningunni Hvers vegna eru plöntur grænar en ekki fjólubláar eða svartar ?
og þeir sem vilja öðlast betri skilning litum geta lesið eftirfarandi svör * Hvað eru litir ?
* Eru til litir sem mannsaugað greinir ekki ?
* Eru hvítt og svart litir ?
* Hvaða dýr sjá liti rétt ?
Langjökull hét einu sinni Baldjökull en orðið böllur merkti í fornu máli hnöttur eða kúla .
Langjökull er annar stærsti jökull landsins og Péturshorn er hæsti tindur hans , alls 1355 metra hár .
Í svari eftir Helga Björnsson við spurningunni Hver verður líkleg staða jökla hérlendis eftir 50 ár miðað við óbreytta þróun ?
er hægt að lesa um það hvernig jöklar á Íslandi gætu rýrnað á næstu hálfri öld .
Það er ekki hægt að vita nákvæmlega hvenær Hekla gýs næst .
Þegar Hekla gaus árið 1947 töldu menn að hún gysi reglulega á 100 ára fresti .
Næst hefði hún þess vegna átt að gjósa nálægt 2045 .
Þetta gekk ekki eftir og síðan hefur Hekla gosið 1970 , 1980 , 1991 og 2000 .
Miðað við það ætti hún að gjósa næst nálægt 2010 en ekki er hægt að slá því algjörlega föstu .
Hægt er að lesa meira um gosvirkni í Heklu í svari við spurningunni Af hverju gaus Hekla árið 2000 ?
Á Veraldarvefnum er hægt að leita að staðarnöfnum í sérstakri Örnefnaskrá .
Ef slegnir eru inn bókstafirnir M og H , leitar forritið að öllum staðarnöfnum í grunninum sem byrja á stöfunum .
Samkvæmt talningu byrja 913 staðarnöfn á M og 2783 á H.
Hér sést kort með fjölmörgum staðarnöfnum sem byrja á H.
Jarðvísindamenn stunda margir mælingar á eldvirkni eldfjalla .
Um slíkar rannsóknir má meðal annars lesa í svari Sigurðar Steinþórssonar við spurningunni Er eldvirkni á Íslandi sveiflukennd ? .
Þar kemur til dæmis fram að tíðni eldgosi er háð rúmmáli þeirra .
Lítil gosa koma á 1-10 ára fresti en stórgos á 100-1000 ára fresti .
Það er auðvitað vel hægt að tala við dýr en spyrjandi hefur sennilega í huga hvort að dýrin skilji það sem við segjum .
Við vitum flest að það er hægt að kenna sumum dýrum að bregðast við tali okkar á ákveðinn hátt .
Hundar geta til dæmis sótt spýtuna sem við köstuðum þegar við segjum ' sæktu ' og hlýðnir hundar setjast þegar við biðjum þá um það .
Við getum þess vegna sagt að hundarnir skilji einfaldar skipanir en þeir sýndu okkur sennilega lítinn skilning ef við tækjum okkur til og segðum þeim allt um sjón hunda eða ef færum að útskýra fyrir þeim Hvers vegna Andrés Önd sé alltaf með handklæði vafið utan um sig þegar hann kemur úr sturtu ?
Hitt er annað mál að það gæti meira en vel verið að hundarnir mundu hlusta með ánægju á okkar masa um þessi málefni , þó að þeir skilji ekkert hvað við segjum .
Um greind dýra og fleira er meðal annars hægt að lesa um í svörum við eftirfarandi spurningum : * Hvert er vitrasta dýr í heimi , fyrir utan manninn ?
* Dreymir dýr ?
* Fengju apar mannréttindi ef hægt væri að kenna þeim að tala ?
* Hvað er það sem gefur páfagaukum umfram aðra fugla möguleikann á að geta lært að tala ?
Við vitum ekki nákvæmlega hvenær Vatnajökull hverfur en jöklafræðingar spá því að ef loftslag haldist næstu 50 ár eins og það var að meðaltali á 20. öld gæti Vatnjajökull rýrnað um 10% eða 300 km3 á næstu hálfri öld .
Það er jafnmikil rýrnun og varð alla 20. öldina .
Ef sú rýrnun helst stöðug gætum við þess vegna reiknað út að það taki Vatnajökul um 500 ár að hverfa alveg - en rétt er að taka fram að margar breytur gætu haft áhrif á þessa tölu .
Loftslag gæti til dæmis haldið áfram að hlýna og jökullinn þess vegna bráðnað hraðar .
Hægt er að lesa meira um ástand jökla í svari við spurningunni Hver verður líkleg staða jökla hérlendis eftir 50 ár miðað við óbreytta þróun ?
og þar er hægt að skoða myndir af Vatnajökli .
Hæsti foss í heimi er í Venesúela og á íslensku gætum við nefnt hann Englafoss .
Hann er 979 m hár .
Á spænsku kallast hann Salto Ángel en á ensku Angel Falls .
Hann er nefndur eftir Bandaríkjamanninum James Angel sem brotlenti flugvél sinni nálægt fossinum árið 1937 .
Vegna þess hve skógurinn er þéttur nálægt fossinum sést hann best úr lofti .
< Heimild >
Við vitum ekki nákvæmlega hvert er algengasta orðið í heiminum .
Það gæti verið eitthvað orð á mandarínsku , en hana tala flestir í heiminum , um 850 milljónir manna .
Ensku tala um um 340 milljónir manna og á vefsíðu um tíðni enskra ritmálsorða fundum við þessa þulu um algengustu orðin :
< ... >
Samkvæmt Íslenskri orðtíðnibók eru tíu algengustu orðin í íslensku þessi : * og * vera ( so. ) * að * í * á * það * hann * ég * sem * hafa
Hægt er að lesa meira um tíðni orða og bókstafa í svari við spurningunni Hver er tíðni bókstafa í íslensku ritmáli ?
< Heimild >
Á Íslandi eru um 80 tegundir varpfugla en það er litlu meira en á Suðurheimskautinu .
Þar eru um 65 fuglategundir .
Flestar fuglategundir eru í Suður-Ameríku , um 3.700 talsins .
Hægt er að lesa meira um fuglategundir í svörum við spurningunum : * Hvað eru til margar fuglategundir ?
* Hvað eru margar dýrategundir á Íslandi ?
Í Papey er engin byggð núna en áður fyrr bjuggu þar menn .
Eyjan dregur nafn sitt af Pöpum sem sumir telja að hafa búið þar til forna .
Um byggð þeirra í eyjunni er hægt að lesa í svari við spurnigunni Eru til áþreifanlegar sannanir fyrir veru papa á Íslandi fyrir landnám norrænna manna ?
Papey var eina byggða eyjan við austurströnd landsins en byggð lagðist þar af árið 1966 .
Í Papey er hins vegar mikið fuglalíf .
Þar eru tæplega 6.000 pör af ritu , um 2.000 pör af langvíu og rúmlega 20.000 pör af lunda .
< Heimildir >
Við höfum ekki nákvæma tölu við höndina en gera má ráð fyrir að árið 1992 hafi komið út rúmlega 2000 rit .
Af þeim flokkast sennilega rúmlega 1800 sem bækur eða bæklingar og um 200 sem hljóðrit , þ.e. geisladiskar , snældur , hljómplötur og margmiðlunardiskar .
Hægt er að finna upplýsingar um nákvæma tölu í Íslenskri bókaskrá og við bendum lesendum einnig á að lesa svar Guðrúnar Karlsdóttur við spurningunni Hve margar bækur eru gefnar út á Íslandi á hverju ári ?
Í svari Hjalta Hugasonar við spurningunni Hvað gerist ef vísindin sanna að Guð er ekki til og var aldrei til ?
segir Hjalti að það brjóti í raun í bága við eðli vísindanna að reyna að að svara einhverju um tilvist Guðs .
Hjalti bendir á að ýmsir vísindamenn og heimspekingar hafi oft lagt fram rök og sannanir fyrir annað tveggja tilveru Guðs eða því að hann hafi aldrei verið til .
Slíkar ' sannanir ' hafa hins vegar aldrei haft nein áhrif á trúarbrögðin .
Við bendum lesendum á að lesa svar Hjalta í heild sinni og einnig svar við spurningunni Hvernig lítur Guð út ?
Við þorum að fullyrða að það séu varla neinar líkur á því að sólin okkar muni springa innan 50 ára .
Sólin á eftir að eyða jörðinni þegar hún þenst út og gleypir hana , en það gerist ekki fyrr en eftir um 8 milljarða ára .
Það er mun lengri tími en aldur jarðarinnar sem er 4,6 milljarða ára .
Um sólstjörnur er hægt að lesa í svari við spurningunni Hvernig er þróun sólstjarna háttað ?
Ólymposfjall er hæsta fjall Grikklands , 2917 metra hátt .
Það er í Þessalíu og og frá fornu fari hefur það verið talið heimkynni grískra guða .
Sennilega veit enginn hver nefndi fjallið fyrstur en í kvæðum gríska skáldsins Hómers sem talinn er hafa verið uppi á 8. öld fyrir Krist segir að á toppi fjallsins sé alltaf logn .
Um grískar goðsögur er meðal annars hægt að lesa í eftirfarandi svörum : * Er eitthvert sannleikskorn í grísku goðsögunum ?
* Hver var Akkilles ?
* Hver voru Bellerófon og Kímera ?
Múslímar telja að Kóraninn hafi vitrast Múhameð spámanni smám saman á 20 ára tímabili .
Lögregla hefur aðeins heimild til að handtaka menn fyrir brot sem varða við refsingu eða í sérstökum tilvikum þegar þarf að fjarlægja menn sem valda vandræðum eða eru líklegir til þess .
Nánari heimildir um þetta má finna í lögreglulögum .
Lög - í merkingunni lög frá Alþingi - fela raunar alls ekki alltaf í sér boð- og bannreglur líkt og þær sem lögreglan vinnur eftir .
Algengt er að lög feli í sér fyrirmæli um skipulag á tilteknum sviðum og eru þá almennar reglur um ákveðin atriði .
Mikið af lagaákvæðum er í gildi og fæst þeirra hafa að geyma handtökuheimildir .
Núgildandi lagasafn er frá árinu 2003 og til að gefa lesendum einhverja hugmynd um þann aragrúa af lagaákvæðum sem í gildi eru má nefna að safnið er 1840 blaðsíður að lengd .
Lagasafnið er gefið út á 4 ára fresti og verður lengra með hverri útgáfunni , enda mikið af lögum og löggjöf afgreitt frá Alþingi ár hvert .
Eins og áður segir þá eru lög frá Alþingi allajafna þannig að ekki er beinlínis refsivert að brjóta þau .
Lögin eru frekar eins konar skipulags- og verklagsreglur á ákveðnu sviði , til dæmis fyrir ákveðna stofnun eða starfsemi .
Á heimasíðu Alþingis má meðal annars finna skrá yfir nýsamþykkt lög frá þinginu og sjá þannig handahófskennd dæmi um þau mál sem löggjafinn lætur til sín taka .
Nýlega voru til dæmis samþykkt lög um sölu kristfjárjarðarinnar Utanverðuness , lög um rannsóknarnefnd umferðarslysa og lög um stofnun einkahlutafélags um Orkuveitu Húsavíkur .
Hvergi í þessum lögum er að finna ákvæði sem eitt og sér myndi leiða til handtöku , væri það brotið heldur eru hér einmitt settar reglur um skipulag , tilkynningarskyldu , verklag , tímasetningar og fleira í þeim dúr .
Væru þessi lög þverbrotin yrði lögregla ekki kölluð til og viðkomandi « brotamenn » handteknir .
Viðurlög við slíkum brotum myndu sennilega beinast gegn þeim embættismanni sem ber ábyrgð á viðkomandi málaflokk , til dæmis forstöðumanni stofnunar og hann fengi þá áminningu eða væri hugsanlegt sagt upp starfi .
Lögregla myndi hins vegar aldrei hafa afskipti af slíkum málum .
Ef við skoðum þetta nánar þá má taka dæmi af löggjöf sem Alþingi samþykkti fyrr í vetur um veðurþjónustu .
Í 8. grein laga um veðurþjónustu er til dæmis kveðið á um að Veðurstofan skuli miðla upplýsingum um veður og veðurhorfur til fjölmiðla og annarra miðla .
Hér er því á ferðinni dæmigert verklagslýsingarákvæði þar sem starfsmönnum Veðurstofu er sagt til um hvað þeir eigi að gera .
En hvernig færi ef starfsmenn Veðurstofu myndu vanrækja skyldu sína ?
Lögregla gæti ekki handtekið umrædda starfsmenn eða neytt þá til þess að senda upplýsingarnar á rétta aðila .
Hér er miklu frekar um almennt ákvæði að ræða , sem felur í sér að Veðurstofan skuli koma upplýsingum áleiðis .
Fari svo að þetta ákvæði væri ítrekað brotið , leiddi það ekki til lögreglurannsóknar , heldur aðkomu stjórnvalda að málinu , sem myndu ef til vill grípa til aðgerða til að koma upplýsingaflæðinu í gang aftur , til dæmis með því að veita yfirmanni tiltal eða áminningu .
Haraldur Ólafsson veðurfræðingur að undirbúa veðurfréttir Sjónvarpsins .
Aðalatriðið er að lögregla hefur ekki afskipti af öllum mögulegum lagabrotum , heldur aðeins afmörkuðum hluta þeirra , enda eru ekki nærri því öll lög sem Alþingi samþykkir þess eðlis að brot á þeim varði við handtöku eða fangavist .
Álitaefnið sem er hér undirliggjandi hefur lengi verið réttarheimspekingum hugleikið .
Sumir hafa haldið því fram að skýra megi lög á þann veg að þau séu skipanir sem skuli hlýða , ella verði viðurlögum , í einni eða annarri merkingu beitt .
Meðal þeirra sem sett hafa fram slíkar hugmyndir er réttarheimspekingurinn John Austin .
Annar réttarheimspekingur , Herbert Hart , hrakti þessar hugmyndir í riti sínu The Concept of Law , sem kom út árið .
Til að reifa kenningar Harts í afar stuttu máli má segja að í riti sínu setji hann meðal annars fram þær kenningar að til að skilja hugtakið lög , sé ekki nóg að horfa á lög sem boð eða tilskipanir sem valdi því að viðurlögum verði beitt ef þeim er ekki fylgt eftir .
Fylgni og hlýðni manna við lagareglur byggi á mörgu fleira en óttanum við viðurlög og mörgum lagaákvæðum sé ekki ætlað að fela í sér skipun , heldur almennar reglur um fyrirkomulag á tilteknu sviði .
Skoðið skyld svör á Vísindavefnum :
* Má lögregla handtaka mann og loka inn í klefa ef hún hefur engar sannanir fyrir því sem hann er grunaður um ?
eftir Halldór Gunnar Haraldsson .
* Hve langt er lögreglunni heimilt að ganga gagnvart einkalífi einstaklings , án sérstakrar heimildar ?
eftir Skúla Magnússon .
* Má lögreglan koma inn til manns þegar maður er með partí og nágrannarnir hafa kvartað undan hávaða eða einhverju slíku ?
eftir Sigurð Guðmundsson .
Ekkert ákvæði í hegningar- eða lögreglulögum leggur blátt bann við nekt á almannafæri .
Í 209. grein hegningarlaga er að vísu að finna bann við því að særa blygðunarkennd manna með lostugu athæfi en sennilega þyrfti meira til en bara nekt á almannafæri til þess að brotið yrði fellt undir þetta ákvæði .
Hins vegar er í lögreglusamþykktum margra sveitarfélaga að finna ákvæði sem fela í sér bann við ósæmilegri háttsemi eða hegðun og getur nekt á almannafæri fallið þar undir .
Nekt á almannafæri getur birst með ýmsum hætti og skoða verður hvert tilvik fyrir sig .
Ef nektin er til þess fallin að ögra fólki eða valda ónæði , til dæmis ef við ímyndum okkar að maður gangi nakinn niður Laugaveginn án nokkurrar sýnilegrar ástæðu , er líklegt að hún bryti gegn ákvæðum lögreglusamþykktar .
Ef hún birtist hins vegar með saklausari hætti , til dæmis með því að kona í sólbaði felli niður bikinitopp í sundlaug á heitum sumardegi , er ólíklegra að það brjóti gegn lögreglusamþykkt .
Sá sem kvartaði til lögreglu af þeim sökum yrði líklegast að eiga það við sjálfan sig að geta ekki verið innan um fáklæddar konur .
Bandaríski listamaðurinn Spencer Tunick hefur nokkrum sinnum fengið hóp manna til að fækka fötum .
Hér sést í nokkra af 160 berrössuðum mönnum í London árið 2003 .
Þetta byggir því á mati í hvert skipti .
Nokkur skemmtileg dæmi um nekt hafa komið á borð lögreglu .
Í dagbók lögreglu er stundum minnst á tilvik þar sem lögregla þarf að hafa afskipti af nöktu fólki .
Eitt sinn þurfti lögregla í bæ á landsbyggðinni að hafa afskipti af manni sem gekk um allsnakinn í líkamsræktarstöð og neitaði að klæða sig .
Þegar lögregla kom á staðinn hafði maðurinn hins vegar klætt sig .
Í önnur skipti virðist yfirleitt ölvun vera orsök uppátækisins .
Eitt sinn fékk lögregla tilkynningu frá konu um að hún hefði fundið ókunnugan nakinn mann í rúminu sínu þegar hún kom heim .
Hún sagðist hafa fleygt manninum út og fötunum hans á eftir en hann hafi viljað komast aftur inn .
Er lögregla kom á staðinn náði hún tali af fáklæddum manni sem hafði aðra sögu að segja .
Hann sagðist hafa sofið hjá konunni og hún síðan lokið samverunni með því að kasta honum út .
Lögregla rakst á nakinn mann á hlaupum í Öskjuhlíðinni um hálfþrjú nótt eina .
Lögreglumennirnir hlupu manninn uppi og gaf hann þá skýringu á ferðum sínum að hann væri að koma af stefnumóti .
Honum var sleppt að loknu tiltali .
Svo virðist sem tiltölulega fá tilvik hafi komið upp og að úr þeim hafi verið leyst í hvert skipti án frekari eftirmála .
Eins og áður sagði þarf sennilega öllu meira til svo að nekt á almannafæri verði felld undir 209. grein hegningarlaga um að særa blygðunarkennd manna .
Á þetta reyndi í dómi Hæstaréttar frá árinu 1984 en þar kom fyrir dóminn mál sem komið hafði upp í Vestmannaeyjum .
Málavextir voru þeir að laugardaginn 12. febrúar 1983 hafði ónafngreind kona hringt í lögreglu og greint frá því að farþegar í bifreiðinni V-1648 « væru að reka bera þjóhnappa sína út um glugga bifreiðarinnar . »
Lögregla fór á stúfana og fann mennina eftir nokkra leit .
Útskýrði einn mannanna mál sitt með þeim hætti að þeir hefðu verið að heilsa vegfarendum með þessum hætti .
« Ákærði kvað ökumann bifreiðarinnar hafa beðið þá að láta af þessum fíflalátum , en þá hefðu þeir verið hættir , þar eð ekkert gaman hefði verið af þessu lengur , » segir í dómnum .
Málið fór fyrir dómstóla og var niðurstaða héraðsdóms á þá leið að dæma mennina til sektar með þessum orðum :
Telja verður , að með háttalagi sínu hafi tilgangur ákærðu verið sá að vekja á sér athygli á stað , þar sem almennt mátti búast við mannaferðum , en háttsemi sem þessi er almennt til þess fallin að valda opinberu hneyksli og misbjóða almennu velsæmi .
Á hinn bóginn þykir mega fallast á það með verjanda ákærðu , að hér hafi enginn kynferðislegur þáttur verið í .
Hæstiréttur staðfesti héraðsdóm og taldi mennina hafa brotið gegn lögreglusamþykkt og áfengislögum , en þeir voru ölvaðir við athæfið .
Hins vegar þótti brotið ekki eiga undir 209. grein hegningarlaga .
Meginreglan um ríkisborgararétt er að hvert ríki ræður því sjálft hverjir séu ríkisborgarar þess .
Tveimur meginaðferðum er beitt við að ákveða skilyrði ríkisborgararéttar ; jus soli sem felur í sér að sá sem fæðist í ákveðnu landi er ríkisborgari þess og jus sanguinis sem byggir á blóðtengslum og felur því í sér að menn fá ríkisborgararétt samkvæmt ætterni foreldra sinna .
Íslenskur ríkisborgararéttur byggir í grunninn á jus sanguinis , það er ef að minnsta kosti annað foreldrið er íslenskt fær barnið íslenskan ríkisborgararétt , samkvæmt lögum 100/1952 .
Það fer því eftir löggjöf Bandaríkjanna hvort þeir sem þar fæðast fái bandarískan ríkisborgararétt eða ekki .
Í 14. viðauka bandarísku stjórnarskrárinnar segir :
< ... >
Þessi regla myndi í lauslegri þýðingu útleggjast svona :
Allir þeir sem fæðast í Bandaríkjunum eða á svæðum sem lúta lögsögu Bandaríkjanna eða hafa öðlast þar ríkisborgararétt eru ríkisborgarar í Bandaríkjunum og í því ríki sem þeir hafa fasta búsetu ...
Því er svarið við spurningunni í stuttu máli já , þeir sem fæðast í Bandaríkjunum fá sjálfkrafa bandarískan ríkisborgararétt .
Þess má þó geta að víða er verið að reyna að sporna gegn því að fólk sé með tvöfaldan ríkisborgararétt , eins og getur til að mynda gerst þegar barn fæðist í Bandaríkjunum en á íslenska foreldra og býr aðeins í öðru landinu .
Já , Alþingi getur komið saman utan Reykjavíkur og sinnt hefðbundnum þingstörfum .
Í 37. grein stjórnarskrárinnar segir :
Samkomustaður Alþingis er jafnaðarlega í Reykjavík .
Þegar sérstaklega er ástatt , getur forseti lýðveldisins skipað fyrir um , að Alþingi skuli koma saman á öðrum stað á Íslandi .
Heimildin til að ákveða annan stað fyrir þingið er í höndum forseta lýðveldisins , samkvæmt orðum ákvæðisins , en í framkvæmd væri það forsætisráðherra sem tæki ákvörðun um þetta , samanber 13. grein stjórnarskrárinnar .
Forsetinn myndi svo undirrita slíka skipun , samanber 19. grein .
Ekki kemur oft til þess að þessari heimild er beitt .
Þess eru þó dæmi og í tilefni af Kristnihátíð á Þingvöllum kom Alþingi saman til sérstaks hátíðarfundar 2. júlí árið 2000 .
Á fundinum var samþykkt þingsályktunartillaga um stofnun kristnihátíðarsjóðar auk þess sem formenn þingflokkanna tóku til máls .
Þetta var í fimmta sinn sem Alþingi kom saman á Þingvöllum frá endurreisn þess árið 1843 .
Fyrir utan hátíðleg tilefni má einnig hugsa sér að heimildin í 37. grein stjórnarskrárinnar væri notuð ef Alþingi gæti af einhverjum ástæðum ekki komið saman í Reykjavík , til dæmis vegna náttúruhamfara eða annarra ófyrirsjáanlegra ástæðna .
Hér er einnig svarað spurningunni :
o Hver eru skilyrðin til kosningaréttar ?
( Róbert )
Í stjórnarskránni er að finna skilyrði þess að mega bjóða sig fram til þings eða embættis forseta Íslands .
Í 4. grein stjórnarskrárinnar segir :
Kjörgengur til forseta er hver 35 ára gamall maður , sem fullnægir skilyrðum kosningarréttar til Alþingis , að fráskildu búsetuskilyrðinu .
Í 34. grein segir :
Kjörgengur við kosningar til Alþingis er hver sá ríkisborgari sem kosningarrétt á til þeirra og hefur óflekkað mannorð .
Hæstaréttardómarar eru þó ekki kjörgengir .
Báðar greinarnar vísa því til reglna um kosningarétt .
Skilyrði þess að hafa kosningarrétt er að finna í 33. grein stjórnarskrárinnar og hljóðar hún svo :
Kosningarrétt við kosningar til Alþingis hafa allir sem eru 18 ára eða eldri þegar kosning fer fram og hafa íslenskan ríkisborgararétt .
Lögheimili á Íslandi , þegar kosning fer fram , er einnig skilyrði kosningarréttar , nema undantekningar frá þeirri reglu verði ákveðnar í lögum um kosningar til Alþingis .
Í 1. grein laga 24/2000 um kosningar til Alþingis segir :
Kosningarrétt við kosningar til Alþingis á hver íslenskur ríkisborgari sem náð hefur 18 ára aldri þegar kosning fer fram og lögheimili á hér á landi .
Í 4. grein laganna segir :
Kjörgengur við kosningar til Alþingis er hver sá sem kosningarrétt á samkvæmt 1. grein og hefur óflekkað mannorð .
Hæstaréttardómarar og umboðsmaður Alþingis eru þó ekki kjörgengir .
Ef við tökum þetta saman þá sést að skilyrðin til að mega bjóða sig fram sem forseti Íslands eru :
o 35 ára aldur o Íslenskur ríkisborgararéttur
Skilyrði til þess að bjóða sig fram til þings eru hins vegar :
o 18 ára aldur o Íslenskur ríkisborgararéttur o Lögheimili á Íslandi o Óflekkað mannorð o Gegnir ekki stöðu hæstaréttardómara eða umboðsmanns Alþingis
Af þessu er ljóst að kjörgengisskilyrði fela ekki í sér sjálfstæðar kröfur um íslenskukunnáttu .
Íslensks ríkisborgararéttar er hins vegar krafist .
Í lögum 100/1952 eru talin upp þau skilyrði sem umsækjandi þarf að uppfylla til að fá íslenskan ríkisborgararétt .
Íslenskukunnátta er ekki eitt af þeim skilyrðum .
Lagalega eru því ekki gerð skilyrði um íslenskukunnáttu til að njóta kjörgengis .
Í lögum er hvergi lagt blátt bann við því að valda sjálfum sér skaða hvort sem það er gert með því að borða eigið hold , skera í það eða beita öðrum aðferðum .
Í þessu felst þó að sjálfsögðu ekki að löggjafinn vilji stuðla að því að menn valdi sjálfum sér skaða , heldur er ástæðan miklu frekar sú að réttur einstaklingsins til að ráða yfir sér sjálfum er viðurkenndur og fólk hefur því yfirráð yfir líkama sínum .
Lög banna til dæmis ekki að fólk valdi sjálfum sér meiðslum eða fari illa með sig , til dæmis með hreyfingarleysi eða ofáti .
Slíkar reglur myndu ganga illa upp út frá lagatæknilegum sjónarmiðum , enda væri erfitt að framfylgja slíku banni og skera úr um hvar mörkin milli þess að valda sjálfum sér meiðslum eða ekki lægju .
Það er undir hverjum og einum komið hvað hann gerir við líkama sinn , svo fremi sem það skaðar ekki aðra .
Meira um mannát á Vísindavefnum :
o Eru til þjóðir sem borða mannakjöt ?
Hvar eru þær ?
eftir Arnar Árnason o Af hverju stundaði Ídí Amín mannát ?
eftir Jón Gunnar Þorsteinsson o Er rétt að Keltar hafi verið mannætur fyrir 2000 árum ?
eftir Valgerði G. Johnsen
Svarið við þessari spurningu veltur nokkuð á því hvað átt er við með djarfar fullorðinsmyndir .
Samkvæmt 210. gr. hegningarlaga 19/1940 með síðari breytingum er refsivert að búa til , selja , útbýta og dreifa klámmyndum .
210. gr.
Ef klám birtist á prenti , skal sá , sem ábyrgð ber á birtingu þess eftir prentlögum , sæta sektum ... eða fangelsi allt að 6 mánuðum .
Sömu refsingu varðar það að búa til eða flytja inn í útbreiðsluskyni , selja , útbýta eða dreifa á annan hátt út klámritum , klámmyndum eða öðrum slíkum hlutum , eða hafa þá opinberlega til sýnis , svo og að efna til opinbers fyrirlestrar , eða leiks , sem er ósiðlegur á sama hátt .
[ Þegar slíkt efni sýnir börn á kynferðislegan eða klámfenginn hátt getur refsing þó orðið fangelsi allt að 2 árum . ]
Við getum því ályktað sem svo að ef klám kemur fyrir í « djarfri fullorðinsmynd » fellur myndin undir ákvæðið .
Ef ekki er að sjálfsögðu refsilaust að framleiða slíka mynd .
Nánari útskýring á hugtakinu klám er ekki auðfundin .
Hegningarlögin voru sett árið 1940 og þær skilgreiningar sem hafðar voru til hliðsjónar þá veita takmarkaða aðstoð enda hefur skilningur manna á hugtakinu breyst talsvert síðan þá .
Utan lögfræðilegrar umræðu hafa margir reynt að skilgreina og afmarka hugtakið klám og mætti hér meðal annars benda á svar á Vísindavefnum við spurningunni Hvað er klám ?
Í lagalegum skilningi hefur klám verið skilgreint sem « ögrandi framsetning á kynlífi í auðgunartilgangi , án ástar , blíðu eða ábyrgðar » andstætt erótík eða kynþokkalist sem er skilgreind sem « bókmenntaleg eða listræn tjáning ástar » .
Ennfremur er gerður nokkur greinarmunur á klámi og grófu klámi en hið síðarnefnda tekur til barna- og dýrakláms og kláms þar sem ofbeldi kemur við sögu .
Við þessa skilgreiningu hafa íslenskir dómstólar miðað í málum varðandi klámmyndir og dreifingu þeirra .
Skilgreiningin er frá árinu 1986 og var hún sett fram af sérfræðinganefnd Menningarstofnunar Sameinuðu þjóðanna .
Hæstiréttur hefur þrívegis byggt niðurstöður sínar á þessari skilgreiningu , síðast í máli H 321/2000 .
Þannig er einkum horft til þess að kynfæri og kynlíf sé sett fram á ögrandi hátt án þess að hafa nokkuð með bókmenntalega eða listræna tjáningu að gera .
Því getur mynd talist djörf og « fullorðins » , til dæmis vegna þess að nekt og kynlíf koma við sögu án þess þó að hún flokkist sem klámmynd .
En þrátt fyrir að þessi skilgreining og markalína skýri málið talsvert eru auðvitað margar myndir á gráu svæði og mat á því hvað telst klámmynd og hvað erótísk mynd fer alltaf eftir efnistökum myndar hverju sinni .
Sú regla að stjórnarskráin sé æðri öðrum lögum kemur hvergi fram í settu lagaákvæði .
Regluna má leiða af þeirri viðurkenndu stjórnskipunarvenju að dómstólar skeri úr um hvort lög standist stjórnarskrá .
Styðst þessi regla við mörg fordæmi dómstóla .
Hæstiréttur hefur nokkrum sinnum dæmt lög andstæð stjórnarskrá , fyrst árið 1943 í svokölluðu Hrafnkötlumáli .
Þá komst dómurinn að því að lög sem kváðu meðal annars á um einkarétt íslenska ríkisins til að gefa út rit samin fyrir árið 1400 , voru talin brjóta gegn tjáningarfrelsisákvæði stjórnarskrárinnar .
Reglan um endurskoðunarvald dómstóla er auk þess varin af 1. mgr. 79. gr. stjórnarskrárinnar sem fjallar um hvernig breyta megi stjórnarskránni .
2 Staða stjórnarskrárinnar er óumdeild og í raun væri óþarft að setja sérstakt ákvæði um stöðu hennar gagnvart öðrum lögum .
Slíkt ákvæði myndi ekki breyta stöðu stjórnarskrárinnar lagalega , heldur aðeins staðfesta það sem menn vita nú þegar , að hún er æðri öðrum lögum .
Sett lög frá Alþingi verða að standast ákvæði stjórnarskrár og komist dómstólar að því að þau geri það ekki teljast lögin ekki gild réttarheimild .
Þetta á við um öll ákvæði stjórnarskrárinnar en einkum reynir á þessa reglu varðandi mannréttindakafla hennar .
Þrátt fyrir að staða stjórnarskrárinnar sé hvergi formlega staðfest í settum lögum hefur hún slíka grundvallarþýðingu fyrir íslenskt réttarkerfi og samfélagsskipan að afar ólíklegt hlýtur að teljast að stöðu hennar verði mótmælt .
Stjórnarskráin er það regluverk sem samfélagið hefur komið sér saman um að setja til lengra tíma og til að móta þau grundvallargildi sem við höfum í heiðri .
Hún á að geta « staðið af sér hin tíðu veðrabrigði stjórnmálanna og stundarátök þjóðfélagsins » 3 .
Ísland er að sjálfsögðu ekki eina landið sem hefur stjórnarskrá - það gera flest ríki heimsins .
Fyrsta nútíma stjórnarskráin varð til í Bandaríkjunum á 18. öld .
Höfundar hennar sóttu mjög í hugmyndir heimspekinga á borð við Platon , Aristóteles og John Locke .
Þeir vildu tryggja að hið æðsta vald væri í höndum almennings en jafnframt vildu þeir takmarka þetta vald og búa til reglur um hvernig setja má lög og breyta stjórnarskránni .
Með bandarísku stjórnarskránni var hugmyndum um lýðræði , þingræði , réttarríki og mannréttindi í raun steypt saman í eina heild .
4 .
Hins vegar er hollt að hafa í huga að stjórnarskráin í sinni núverandi mynd er ekki eilíf .
Samfélög manna þróast og breytast með tímanum og þau grundvallargildi sem við trúum á núna gætu hæglega þótt úrelt seinna meir .
Breytingar í samfélaginu leiða til þess að nýjar áherslur verða ofan á í stjórnmálum og skila sér fyrr eða síðar inn í löggjöfina og stjórnarskrána .
Kæmist sá stjórnmálaflokkur eða flokkar til valda hér á landi , sem væru ósammála þeim grundvallargildum , sem eru bundin í stjórnarskrána núna , gætu þeir með löglegum hætti gjörbreytt stjórnarskránni eða ógilt hana .
Breytingar á stjórnarskránni eiga sér stað með þeim hætti að þegar Alþingi samþykkir svonefnd stjórnskipunarlög , sem fela í sér breytingar á stjórnaskránni , er þing rofið og boðað til almennra þingkosninga .
Nýkosið Alþingi tekur lögin svo aftur fyrir eftir kosningar og samþykki þingið lögin samhljóða taka þau gildi .
Næðist víðtæk pólitísk sátt um tilteknar breytingar eða ef einhver stjórnmálaflokkur nyti meirihlutafylgis í kosningum væri því hægt að gjörbreyta eða jafnvel fella stjórnaskrána úr gildi með löglegum hætti .
Eðlilegt er að stjórnarskráin þróist og breytist með tímanum .
Tilgangurinn með stjórnarskránni er ekki að hindra eðlilega þróun í þjóðfélaginu , heldur verja grundvallargildi samfélagsins hverju sinni .
Ef stjórnarskráin nær ekki að aðlaga sig « bíða hennar sömu örlög og nátttröllsins í þjóðsögunni , hana dagar uppi og hún verður að steini , dauðum bókstaf sem enginn hirðir um ... »
4 Tilvísanir : 1 .
Um lög og lögfræði .
Sigurður Líndal .
Bls. 86 .
2 .
Gunnar G. Schram .
Stjórnskipunarréttur .
Bls. 24 .
3 .
Atli Harðarson .
Lýðræði .
Líndæla - Sigurður Líndal sjötugur .
Bls. 25-26 .
4 .
Gunnar G. Schram .
Stjórnskipunarréttur .
Bls. 24 .
Spurningin í heild sinni hljóðaði svona :
Geta einkaaðilar tekið land eignarnámi ?
Ef svo er , hver tekur þá ákvörðun um eignarnámið ?
Í 1. mgr. 72. gr. stjórnarskrárinnar er ákvæði um vernd eignarréttarins .
Þar segir :
Eignarrétturinn er friðhelgur .
Engan má skylda til að láta af hendi eign sína nema almenningsþörf krefji .
Þarf til þess lagafyrirmæli og komi fullt verð fyrir .
Þetta ákvæði setur þrenn skilyrði fyrir eignarnámi .
Að almenningsþörf krefji , lagaheimild sé fyrir eignarnáminu og fullt verð ( fullar bætur ) komi fyrir .
Fyrstu tvö skilyrðin tengjast , því löggjafinn metur hvort almenningsþörf sé fyrir hendi og telji hann svo vera eru sett lög sem heimila eignarnám .
Matsnefnd um eignarnámsbætur ákvarðar hins vegar bætur fyrir eignarnámið , skv. lögum 11/1973
Heimildir löggjafans til að veita eignarnámsheimildir eru ekki bundnar við opinbera aðila , þó mun sjaldgæfara sé að einkaaðilum séu veittar eignarnámsheimildir .
Algengast er að stjórnvöldum sé veitt heimild til eignarnáms .
Heimildin er oftast þannig úr garði gerð að stjórnvaldinu er veitt almenn eignarnámsheimild sem má beita við ákveðin skilyrði .
Sem dæmi má nefna Vegagerðina , sbr. 1. mgr. 11. gr. laga vegalaga 45/1994 en þar segir að ráðherra geti að fengnum tillögum vegamálastjóra heimilað eignarnám lands til lagningar vega .
Ýmislegt mælir hins vegar gegn því að einkaaðilar fái heimild til eignarnáms og kann ef til vill að skýra hve sjaldgæfar eignarnámsheimildir til einstaklinga eru .
Fyrst má nefna að þegar stjórnvaldi eru veittar eignarnámsheimildir verður ákvörðun þeirra um að beita heimildinni að styðjast við stjórnsýslulög og þar af leiðandi að uppfylla kröfur um meðalhóf , jafnræði , andmælareglu og fleira .
Dæmi eru um að ákvörðun um eignarnám hafi verið dæmd ógilt vegna þess að stjórnvald hafði ekki fullreynt að ná samningum við eignarnámsþolann áður en ákvörðun var tekin .
Stjórnsýslulögin ná ekki til einkaaðila og því er hætt við að staða eignarnámsþola sé ójöfn eftir því hvort opinber aðili eða einkaaðili eigi í hlut .
Í öðru lagi má nefna að skilyrðið um almannaþörf felur í sér að eignarnám verður að vera í þágu framkvæmda eða aðgerða sem hafa þýðingu fyrir almenning .
Ef fyrirtæki fengi eignarnámsheimild vegna þess að það vildi stækka við starfsemi sína og auka hagnað en framkvæmdin þjónaði ekki almannahagsmunum að öðru leyti , eru allar líkur á að lagaheimildin stæðist ekki stjórnarskrá .
Skilyrðinu um almenningsþörf er ekki talið fullnægt við það eitt að löggjafinn segi að svo sé og lagaheimildir um eignarnám sæta endurskoðunarvaldi dómstóla sem leggja mat á hvort lögin standist stjórnarskrá .
Í þriðja lagi mætti nefna að flest sú starfsemi sem lýtur að almenningsþörf í dag er á höndum hins opinbera .
Sú skipan mála er þó ekki heilög og væru stofnanir sem sjá um framkvæmd þessara verkefna einkavæddar er ljóst að þeir aðilar sem tækju við starfseminni fyrirtækisins gætu þurft á eignarnámsheimildum að halda .
Svarið við spurningunni er í stuttu máli að heimild löggjafans til að veita eignarnámsheimildir er ekki bundin við opinbera aðila .
Hins vegar er mun sjaldgæfara að einkaaðilum séu veittar eignarnámsheimildir , meðal annars vegna þess að flestar framkvæmdir í almannaþágu eru á höndum hins opinbera .
Gerðardómur er eitt af þeim úrræðum sem mönnum standa til boða utan hins hefðbundna dómstólakerfis .
Ákveða má með samkomulagi að skjóta ágreiningi milli aðila í gerð .
Niðurstaða slíks gerðardóms er bindandi fyrir aðila og ekki má fara með slíkt mál fyrir dómstóla .
Sé það gert ber að vísa málinu frá dómi , komi fram krafa um það .
Í samningi um að leggja mál fyrir gerðardóm kemur iðulega fram hverjir skuli sitja í gerðardómi .
Ef svo er ekki og ef ekki næst samkomulag milli aðila um þetta atriði , geta aðilar skotið málinu til héraðsdómara sem skipar þrjá menn í dóminn , skv. 3. mgr. 4. gr. laga 53/1989 um samningsbundna gerðardóma .
Í lögunum er að finna ýmis ákvæði um hæfi gerðardómsmanna ( gerðarmanna ) , kröfur málsaðila fyrir gerðardómi og málsmeðferð fyrir dóminum .
Gerðardómssamningur getur falið í sér að tiltekið , afmarkað ágreiningsefni er lagt fyrir gerðardóm eða að þau ágreiningsefni sem upp kunna að koma , til dæmis í vinnusambandi , verði lögð fyrir gerðardóm .
Einnig er algengt að ákvæði séu í verksamningum um að leggja skuli ágreining í gerð .
Slík ákvæði eru gjarnan orðuð á þá vegu að ágreiningur sem kann að rísa á samningstímanum verður lagður fyrir gerðardóm .
Auk samninga um gerðardóm geta lög einnig mælt fyrir um að leggja skuli tiltekinn ágreining í gerðardóm .
Nýverið samþykkti Alþingi frumvarp sem kvað á um að kjaradeila kennara skyldi lögð fyrir gerðardóm en til þess kom þó ekki .
Ákvæði um gerðardóm er á nokkrum stöðum í löggjöfinni , til dæmis 7. gr. laga 87/2003 um Orkustofnun þar sem kveðið er á um að leggja skuli ágreining um endurgreiðslur til ríkisins vegna rannsókna og áætlanagerðar í gerð .
Ekki má leggja hvaða ágreiningsefni sem er undir gerðardóm .
Einungis má leggja í gerð þau ágreiningsefni sem aðilar hafa forræði yfir .
Því væri til dæmis ekki heimilt að leggja refsimál á borð við líkamsárás eða þjófnað fyrir gerðardóm .
Heimild : Einkamálaréttarfar .
Markús Sigurbjörnsson .
2003 .
Samkynhneigðir á Íslandi hafa ekki heimild að lögum til svokallaðrar frumættleiðingar barna .
Samkynhneigður aðili í staðfestri samvist má hins vegar ættleiða stjúpbarn sitt , það er barn sem maki hans á fyrir .
Þetta kemur fram í 2. gr. laga 130/1999 um ættleiðingar og 1. mgr. 6. gr. laga 87/1996 um staðfesta samvist .
Nýlega var gefin út skýrsla nefndar sem fór yfir réttarstöðu samkynhneigðra og setti fram tillögur til úrbóta .
Nefndin lagði meðal annars til að samkynhneigðir fái að frumættleiða íslensk börn , en klofnaði hins vegar í afstöðu sinni til þess hvort samkynhneigðir ættu að fá að ættleiða erlend börn .
Þrír nefndarmenn töldu að svo ætti að vera en þrír voru á móti .
Rökin fyrir því að takmarka heimildina við ættleiðingar íslenskra barna eru þau að annars gæti samstarf við erlend ríki spillst .
Var þar einkum átt við þau ríki sem Íslendingar hafa ættleitt börn frá , það er Kína , Indland og Kólumbíu .
Talið var að slíkt gæti minnkað möguleika gagnkynhneigðra para á að ættleiða börn frá þessum löndum .
Þess má geta að Svíþjóð er eina landið í heiminum í dag sem heimilar samkynhneigðum að ættleiða erlend börn .
Sá misskilningur skal hér einnig leiðréttur , sem stundum heyrist , að samkynhneigðir megi gifta sig á Íslandi .
Samkynhneigðum er ekki heimilt að gifta sig , en þeir mega ganga í staðfesta samvist .
Þetta tvennt er ólíkt , þó réttindi fólks í staðfestri samvist séu um margt þau sömu og hjóna .
Kirkjuleg gifting fer fram í kirkju eða annars staðar þar sem prestur vígir saman hjón .
Borgaraleg gifting fer fram hjá sýslumanni eða á hans vegum og sýslumenn einir framkvæma staðfestingu samvistar .
Þess má einnig geta að í áðurnefndri skýrslu var þjóðkirkjan hvött til þess að breyta afstöðu sinni til giftinga samkynhneigðra þannig að þeir geti fengið kirkjulega vígslu .
Forsætisráðuneytið lét vinna skýrsluna sem hér hefur verið vísað til og er ekki ósennilegt að skýrslan verði grundvöllur lagasetningar um málefni samkynhneigðra í framtíðinni .
Skýrsluna má nálgast hér .
Þess má geta að norska þingið hafnaði nýverið frumvarpi um breytingar á lögum sem hefðu veitt samkynhneigðum rétt til þess að ganga í hjónaband og ættleiða börn .
Hægt er að lesa fleiri svör um ættleiðingar á Vísindavefnum : o Ef ég væri ættleidd hvenær ættu foreldrar mínir að segja mér frá því ?
o Er hægt að ættleiða á nýjan leik einstakling sem hefur áður verið ættleiddur ?
Hér snýr málið nokkuð ólíkt við eftir því hverjar aðstæðurnar eru .
Ef upplýsingar OPEC standast , eru því um 159.000 milljarðar lítra til af olíu í jörðu .
Samkvæmt mati OPEC ættu þessar birgðir að endast í um 80 ár miðað við núverandi notkun .
Hins vegar má benda á að hér er um álit seljanda að ræða , en ýmis umhverfissamtök eru ekki eins bjartsýn og telja að olía í jörðu muni aðeins endast í 40-50 ár , sem er vissulega mun styttri tími .
Á síðustu árum hafa nýfundin olíusvæði gefið af sér um það bil fjórðung af olíuframleiðslunni .
Allt virðist því benda til þess að á næstu áratugum verði reynt að finna nýja orkugjafa sem geta komið í stað olíunnar .
Meðan hún er ódýrasti kosturinn verður það þó líklega ekki gert af fullum krafti fyrr en verðið hefur hækkað talsvert vegna þverrandi birgða í jörðu og þar af leiðandi minna framboðs .
Hvernig leit snareðla út og hvernig lifði hún ?
Leifar snareðlu ( Velociraptor ) hafa fundist í jarðlögum frá efri hluta krítartímabils í Rússlandi , Mongólíu og Kína .
Aldur þeirra er talinn vera 80-85 milljónir ára .
Fyrstu leifarnar fann H.F. Osborn í Mongólíu árið 1924 , en nú eru þekktar leifar að minnsta kosti 12 dýra .
Snareðla tilheyrir skriðdýraættbálknum eðlungum ( Saurischia ) og ennfremur þrítáungum ( Theropoda ) , en þeir gengu á afturlimunum ( bipedal ) og notuðu framlimina sem griplimi .
Snareðla varð allt að því tveir metrar að lengd og um það bil einn metri á hæð , en vóg líklega ekki meira en 15 kg .
Höfuðið virðist hafa verið allt að því 18 cm langt , en frekar lágt .
Snareðlurnar sem sýndar voru í kvikmyndinni Júragarðinum voru því helmingi of stórar og raunar líktust þær meira klóeðlum ( Deinonychus ) .
Snareðla var aflöng og léttbyggð með lágt og afturdregið höfuð þar sem augun sátu frekar aftarlega , en nasaopin framarlega .
Heilakassinn var frekar stór og talið er að heilinn hafi einnig verið hlutfallslega stór .
Fyrir vikið er oft er fjallað um snareðluna sem gáfuðustu risaeðluna .
Kjálkarnir voru langir en sterklegir og kjálkaliðurinn sat aftarlega þannig að dýrið hefur getað gapað mikið sem hefur komið sér vel við fæðuöflun .
Allt að því 80 beittar keilulaga tennur sátu í kjálkunum , þær voru lítillega bognar og allt að því 2,5 cm langar .
Munur á tönnum fremst og aftast í kjálkunum var óverulegur .
Háls snareðlunnar var frekar stuttur , tæplega jafnlangur og höfuðið , en frekar sver .
Bakið var ofurlítið uppsveigt og halinn næstum því helmingurinn af lengd dýrsins .
Hann var sterklegur og allsver og talið er að hann hafi verið sperrtur upp á við þegar dýrið var á hlaupum .
Framlimirnir voru mun styttri en afturlimirnir , en þó frekar langir og hlutfallslega miklu lengri en til dæmis hjá grameðlu ( Tyrannosaurus ) .
Á framlimum voru þrír alllangir fingur með klær .
Beinin í úlnlið voru sigðlaga og líklega hefur dýrið getað lagt framlimina upp að síðunum eins og fuglsvængi .
Afturlimirnir voru langir og sterklegir , en þó lipurlega byggðir .
Hnén sneru fram og ökklaliðir aftur , þannig að hreyfing í limnum hefur verið fram og aftur líkt og hjá spendýrum , en ekki út frá dýrinu og inn undir það eins og hjá núlifandi skriðdýrum og nefdýrum .
Dýrið hafði fjórar tær með klóm á afturlimum , en virðist fyrst og fremst hafa gengið á tveim þeirra ( 3. og 4. tá ) .
Fyrsta táin var lítil og náði varla til jarðar , en önnur táin var stór með sigðlaga beitta kló sem dýrið gat hreyft út og inn .
Líklega hefur snareðlan notað þessa kló til varnar en einnig til að særa og jafnvel drepa með önnur dýr .
Snareðla var greinilega kjötæta og líklega ein af þeim ráneðlum sem fóru hvað hraðast um , en talið er að hún hafi getað náð allt að því 60 km hraða á klukkustund á stuttum sprettum .
Talið er að dýrin hafi veitt í hópum og umkringt bráðina á svipaðan hátt og ljón gera .
Fótspor snareðla hafa fundist þar sem þau mynda allstóran hring utan um fótspor frumhyrnu ( Protoceratops ) sem var þá inni í hringum og greinilega umkringd .
Af setlögum sem leifar snareðla hafa fundist í má draga þá ályktun að dýrin hafi lifað í þurru umhverfi , jafnvel í nágrenni við eyðimerkur .
Húðin virðist hafa verið mislit og talið er að hún hafi að mestu leyti verið brúngrá , en líklega með gulgrænum röndum þvert yfir dýrið sem hefur auðveldað því að felast í skugga undir trjám og runnum .
Annað slagið hafa komið fram vísbendingar um að dýrið hafi ef til vill verið fiðrað , en það hefur ekki verið endanlega staðfest .
Hvort þróuðust fuglar frá forsögulegum eðlungum eða fleglum ?
Upprunalega spurningin var sem hér segir :
Í bók um risaeðlur DK Guide to Dinosaurs : A thrilling journey through prehistoric times eftir David Lambert er því haldið fram að fuglar hafi þróast frá eðlungum ( Saurischia ) en ekki frá fleglum ( Ornithischia ) eins og mér var kennt í framhaldskóla .
Er það rétt ?
Ef svo er hver er þá skýringin ( þar sem fleglar hafa nú sömu byggingu á mjaðmagrind og fuglar ) ?
Löngum hefur verið talið að fuglar væru þróaðir frá svonefndum boleðlum ( Thecodontia ) , en þær voru uppi á Perm- og Tríastímabilum og dóu út fyrir um það bil 208 milljónum ára .
Einnig var þá talið að báðir ættbálkar risaeðla , eðlungar ( Saurischia ) og fleglar ( Ornithischia ) , ættu uppruna sinn að rekja til boleðla .
Því var álitið að fuglar og risaeðlur ættu sameiginlegan uppruna hjá boleðlum ( lesa má um boleðlur í svari sama höfundar við spurningunni Hvernig varð fyrsta risaeðlan til ? ) .
Hins vegar hafa sífellt fundist fleiri leifar þessara dýra og nú er svo komið að flestir fræðimenn telja að fuglar séu frekar þróaðir frá risaeðlum og þá helst þrítáungum ( Theropoda ) , en það er elsti hópur eðlunga .
Sá hópur þrítáunga sem flestir fræðimenn líta til í dag þegar reynt er að rekja uppruna fugla hefur verið nefndur stinnhalar ( Tetanurae ) .
Fagurkjálki ( Compsognathus ) eða þvengeðla , eins og hún er oftast nefnd á íslensku , er einnig talinn þróaður frá þessum hópi þrítáunga ( sjá svar Jóns Más Halldórssonar um þvengeðlu ) .
Þvengeðla er af svipuðum aldri og öglir ( Archaeopteryx ) , sem er einna best þekktur frumfugla .
Það sem öglir hefur fram yfir þessar eðlur er fyrst og fremst fiðrið , en för eftir fjaðrir bæði á búk og rófu hafa fundist með öðrum leifum öglisins .
Í hauskúpugerð , tönnum og beinagrind eru dýrin öll mjög lík .
Öglir hefur vart getað flogið , heldur aðeins svifið , enda var enginn kjölur ( carina ) á brjóstbeininu .
Slíkur kjölur er áberandi hjá fleygum nútímafuglum og er hald fyrir sterka vöðva út í vængina .
Bein öglisins voru ekki nærri því eins hol að innan eins og bein fleygra nútímafugla þannig að dýrið hefur verið þyngra fyrir vikið , en talið var að hann hafi verið um 25 cm á hæð þegar hann stóð uppréttur .
Í lendarbyggingu er öglir eins konar millistig milli skriðdýra annars vegar og flegla og fugla hins vegar .
Hjá öllum skriðdýrum , nema fleglum , snýr lífbeinið ( pubis ) fram , en þjóbeinið ( ischium ) aftur eins og hjá eðlungum .
Hjá fleglum og núlifandi fuglum liggja þessi bein saman og snúa aftur í dýrið , en efsti hluti lífbeinsins er oft langur og snýr fram ( praepubis ) , sjá skýringarmynd .
Hjá ögli snýr lífbeinið að vísu aftur , en það lá ekki upp við þjóbeinið .
Flestir fræðimenn líta á þessa lendargerð sem « skriðdýrslend » ( saurischian ) , sem er að vísu að breytast í « fuglslend » ( ornithischian ) , en sú breyting er ekki að fullu um garð gengin .
Því telja flestir fræðimenn nú á dögum að hjá fuglum og fleglum hafi átt sér stað samhliða ( parallel ) þróun í lendaruppbyggingu frekar en að fuglar séu þróaðir frá fleglum , en hjá þeim má sjá fleiri fuglseinkenni eins og til dæmis goggmyndun í kjálkum og rýrnun og fækkun tanna .
Hverjar eru helstu kenningar í sambandi við fjöldadauða í lok tríastímabilsins ?
Talið er að aðeins fjórum til fimm sinnum í sögu jarðar hafi átt sér stað jafn umfangsmikill útdauði tegunda og varð í lok tríastímabils fyrir um 208 milljónum ára .
Meira en 20% af þeim 300 ættum hryggleysingja og hryggdýra sem lifðu í sjó um þetta leyti dóu út .
Einnig hefur verið sýnt fram á að landdýr urðu illa úti og margar tegundir þeirra hurfu úr jarðsögunni .
Í sjó voru kolkrabbar hart leiknir , einkum ammónítar og þá dó út einn ættbálkur þeirra , seratítar ( Ceratites ) .
Um miðbik Carnian-tíma á trías , fyrir um það bil 227 milljónum ára , voru lifandi um 150 ættkvíslir seratíta .
Nokkrum ármilljónum seinna voru 100 ættkvíslir ennþá lifandi , en þær hurfu síðan endanlega fyrir um 208 milljónum ára .
Útdauðinn virðist þannig hafa tekið nokkrar ármilljónir .
Hjá sæsniglum dóu út 13 ættir um þetta leyti , 13 hurfu einnig hjá sæskriðdýrum , átta ættir hjá samlokum , 12 hjá armfætlum og átta hjá svömpum .
Talið er að í lok trías hafi 42% af þeim samlokuættkvíslum , sem þá lifðu í sjó við strendur Evrópu , dáið út og tegundaútdauðinn hjá þessum hópi hafi verið að minnsta kosti 92% .
Hjá landdýrum hurfu 35 ættir skordýra í lok tríastímabils , átta hjá beinfiskum í ferskvatni og einnig átta ættir boleðla .
Hinu er ekki að leyna að um þetta leyti komu fram dýr sem síðar áttu eftir að setja mjög svip sinn á dýrasamfélög bæði í sjó og á landi .
Nægir þar að nefna risaeðlur , flugeðlur og spendýr .
Eins og bent hefur verið á hér á undan virðist þessi útdauði í lok tríastímabils standa yfir í nokkrar ármilljónir , og raunar hefur verið bent á að líklega hafi verið um þrjár meginhrinur að ræða .
Flestir fræðimenn telja líklegast að fækkun og útdauða ferfætlinga á landi á þessum tíma megi rekja til loftslagsbreytinga , en talið hefur verið að loftslag hafi þornað talsvert um þetta leyti og það leitt til verulegra breytinga í gróðurfari á stórum svæðum .
Ljóst er að í lok trías átti sér stað mikið afflæði sjávar og minnkandi fellingafjallamyndun samfara því að verulega dró úr jarðskorpuhreyfingum og plötureki .
Við það drógust grunnhöf verulega saman og lífsvæði stórra hópa fóru forgörðum .
Einnig hefur verið bent á að í kjölfarið virðist súrefnisinnihald sjávar hafa minnkað , en það hefur haft alvarlegar afleiðingar fyrir marga dýrahópa .
Kemur þetta meðal annars fram í því að svört og kolefnisrík sjávarsetlög verða meira áberandi .
Á landi minnkaði fjölbreytileiki lífsvæða verulega við stækkun láglendissvæða því að færri þröskuldar eða hindranir komu í veg fyrir samgang dýra til æxlunar á stórum svæðum og það dró úr tegundamyndun .
Þá hefur einnig verið bent á að loftsteinn eða halastjarna hafi ef til vill rekist á jörðina í lok trías , en í Kanada hefur fundist stór gígur ( Manicougan ) , um 70 kílómetrar í þvermál , og virðist aldur hans vera 206-213 milljónir ára .
Þetta kann að hafa haft mjög slæm áhrif á dýr og plöntur og valdið miklum útdauða eins og sambærilegir atburðir á mörkum krítar- og tertíer-tímabila þegar risaeðlurnar dóu út .
Hins vegar hefur verið bent á að magn iridíns í jarðlögum virðist ekki hafa aukist um það leyti sem útdauðinn átti sér stað í lok Trías og kvarskristallar á jörðu hafa ekki sprungið við högg .
Því er ekki talið eins líklegt að slíkur atburður hafi skipt sköpum .
Hversu stór eru stærstu risaeðlusporin sem hafa fundist ?
Útlimir risaeðlanna voru mjög fjölbreytilegir .
Flestar stóru jurtaæturnar notuðu alla fjóra útlimina til gangs og voru með sterka og svera fótleggi og breiðar iljar .
Hjá flestum þeirra voru þó afturlimirnir stærri en framlimirnir .
Flestar ráneðlurnar gengu hins vegar nær eingöngu á afturlimunum ( e. bipedal ) , sem voru miklu lengri en framlimirnir , en þá notuðu dýrin meira sem griplimi .
Afturlimirnir hjá ráneðlunum minntu mjög á afturlimi fugla ; voru oftast með þrjár tær með beittum klóm eða hóflaga nöglum .
Fótspor eftir risaeðlur hafa fundist á allmörgum stöðum , en ekki er alltaf ljóst hvaða dýr skildu eftir sig sporin .
Í mörgum tilvikum er þó unnt að rekja ákveðin spor til ákveðinnar tegundar .
Þegar það er ekki hægt hefur sporunum verið gefin sérstök nöfn á latínu , án tillits til þess hvaða dýr skildi þau eftir sig .
Í nokkrum tilvikum hefur verið unnt að sjá hvernig risaeðlur ferðuðust um og fundist hafa spor sem benda til þess að sumar jurtaæturnar hafi haft ungviðið inni í hring stórra , fullvaxinna dýra .
Þá má stundum ráða af sporunum hversu hratt dýrið fór og jafnvel fótlengd þess .
Stærstu fótspor eftir risaeðlur , sem unnt er að rekja með vissu til ákveðinnar tegundar , eru líklega fótspor þórseðlu ( Apatosaurus ) .
Farið eftir ilina á afturfæti er 72 cm langt og 55 cm breitt , en á framfæti 40 cm langt og 45 cm breitt .
Förin eftir afturfæturna eru perulaga og breiðust fremst , en varla sést móta fyrir tánum þótt dýrin hafi fyrst of fremst gengið á þeim , enda voru tærnar á sameiginlegum ilpúða líkt og hjá fílum í dag .
Hjá ráneðlunum , til dæmis grameðlu ( Tyrannosaurus ) , sést vel móta fyrir tánum , en þær voru þrjár og enduðu allar í beittri kló .
Fótsporið er þess vegna ekki ósvipað og hjá fuglum sem ekki hafa sundfit .
Lengd iljar um miðtá gat orðið allt að því 64 cm og breiddin að minnsta kosti 54 cm hjá grameðlu .
Skoðið einnig skyld svör :
* Ef krókódílar voru uppi á sama tíma og risaeðlur af hverju dóu þeir þá ekki út ?
eftir Leif A. Símonarson .
* Er vitað hvers vegna risaeðlur dóu út ?
eftir Sigurð Steinþórsson .
* Hvernig vita vísindamenn hvernig risaeðlur litu út , hvernig þær voru á litinn og hver líkamsbygging þeirra var ' eftir Leif A. Símonarson .
* Af hverju hafa risaeðlur verið til lengur en mannfólk og af hverju eru ekki ennþá til risaeðlur ?
eftir Þorstein Vilhjálmsson .
* Hver var stærsta risaeðlan ?
eftir Leif A. Símonarson .
* Hvernig varð fyrsta risaeðlan til ?
eftir Leif A. Símonarson .
* Hvað voru risaeðlutegundir margar þegar þær voru uppi ?
Eru einhverjar núlifandi dýrategundir náskyldar þeim ?
eftir Leif A. Símonarson .
Hvað voru risaeðlutegundir margar þegar þær voru uppi ?
Eru einhverjar núlifandi dýrategundir náskyldar þeim ?
Um fjölda risaeðla er erfitt að fullyrða , en alls hefur verið lýst 737 ættkvíslum .
Hins vegar er talið líklegt að þær hafi verið mun fleiri því að leifar landdýra varðveitast yfirleitt ekki sérlega vel nema þær grafist í setlög .
Því má gera ráð fyrir að mikill fjöldi risaeðluleifa hafi tapast , brotnað niður , leyst upp og eyðst á yfirborði jarðar eftir að bakteríur og aðrar hræætur voru búnar að hreinsa kjötið af beinunum .
Margir telja að ættkvíslafjöldinn hafi jafnvel verið einhvers staðar á bilinu 1.200 til 1.500 .
Yfirleitt eru sárafáar tegundir taldar til hverrar ættkvíslar risaeðla , þannig að tegundirnar eru sennilega ekki miklu fleiri en ættkvíslirnar .
Fyrstu risaeðlurnar komu fram á Tríastímabili , en það hófst fyrir 245 milljón árum og því lauk fyrir 208 milljón árum , en þá tók við Júratímabil .
Varla verður sagt að risaeðlur hafi verið áberandi fyrst á Trías .
Þær sækja ögn í sig veðrið þegar líður á tímabilið og í lok þess er ættkvíslafjöldinn talinn um 56 og tegundafjöldinn rúmlega 80 .
Í lok Júratímabils , fyrir rúmlega 145 milljón árum , var ættkvíslafjöldinn um 130 og tegundafjöldinn líklega tæplega 200 .
Í byrjun síðasta tíma ( epoch ) á Krítartímabili var ættkvíslafjöldinn nær 170 og tegundafjöldinn sennilega nálægt 250 .
Hins vegar voru í lok Krítar , við mörkin milli Krítar og Tertíers , aðeins eftir 8 ættkvíslir með samtals 12 tegundir .
Rétt er að benda á að hér er sennilega um lágmarkstölur að ræða , þar sem gert hefur verið ráð fyrir að ættkvíslirnar séu ekki miklu fleiri en 737 .
Margir telja að fuglar séu þær núlifandi dýrategundir sem séu skyldastar risaeðlum .
Bent hefur verið á að elsti fuglinn , öglir ( Archaeopteryx ) , sé í beinabyggingu , til dæmis hvað varðar beinasamsetningu hauskúpunnar , mjög svo líkur risaeðluættkvíslinni fagurkjálka ( Compsognathus ) eða þvengeðlu eins og hún er oftast nefnd í íslenskum ritum .
Öglir var vissulega fiðraður líkt og núlifandi fuglar , en ólíkur þeim að því leyti að hann hafði tennur í skolti og fría fingur á vænghnúum .
Hinu er ekki að leyna að sumir telja að fuglar og risaeðlur hafi þróast frá boleðlum ( Thecodontia ) og að þessir tveir hópar eigi frekar sameiginlegan uppruna .
Skoðið einnig skyld svör :
* Ef krókódílar voru uppi á sama tíma og risaeðlur af hverju dóu þeir þá ekki út ?
eftir Leif A. Símonarson .
* Er vitað hvers vegna risaeðlur dóu út ?
eftir Sigurð Steinþórsson .
* Hvernig vita vísindamenn hvernig risaeðlur litu út , hvernig þær voru á litinn og hver líkamsbygging þeirra var ' eftir Leif A. Símonarson * Af hverju hafa risaeðlur verið til lengur en mannfólk og af hverju eru ekki ennþá til risaeðlur ?
eftir Þorstein Vilhjálmsson .
* Hver var stærsta risaeðlan ?
eftir Leif A. Símonarson * Hvernig varð fyrsta risaeðlan til ?
eftir Leif A. Símonarson
Ef krókódílar voru uppi á sama tíma og risaeðlur af hverju dóu þeir þá ekki út ?
Allmikið hefur verið rætt um útdauða dýra og plantna á mörkum Krítar- og Tertíertímabila , fyrir um 66 milljón árum .
Margir telja að loftslagsbreytingar í kjölfar mikilla breytinga á landi og grunnhöfum hafi átt mestan þátt í þessum útdauða .
Í lok Krítartímabilsins virðist hafa átt sér stað mikil afflæði ( e. regression ) sjávar sem leiddi til þess að grunnhöf drógust verulega saman .
Á landi mynduðust þá stórir fjallgarðar vegna plötureks á yfirborði jarðar .
Áður var land víðast hvar orðið flatt þar sem það var sorfið niður , skipting í loftslags- og gróðurbelti var ekki eins skörp og nú og gróskumikill gróður á víðáttumiklum svæðum .
Þegar fjallgarðarnir mynduðust , eins og til dæmis Alpafjöllin , gnæfðu þau upp í lofthjúpinn og skiptu honum niður í gleggri loftslagsbelti en áður .
Þetta hafði áhrif á gróðurinn sem einnig skipaði sér í gróðurbelti , en samfara því dróst gróðurþekjan saman .
Þessar breytingar höfðu líka áhrif á dýrin sem lifðu á gróðrinum og aftur rándýrin sem lifðu á grasbítunum .
Nú þurftu dýrin að hafa meira fyrir því að ná í fæðuna og þá voru dýr með meiri hreyfiorku og betri einangrun en skriðdýrin , dýr eins og fuglar og spendýr , miklu hæfari eða heppilegri .
Harðast komu þessar breytingar niður á stórum dýrum sem þar að auki voru orðin sérhæfð í fæðuvali og þurftu mikið að éta .
Nú varð samkeppni um fæðuna miklu harðari en áður .
Þá hefur því einnig verið haldið fram að loftsteinn , loftsteinar eða jafnvel halastjarna hafi rekist á jörðina um þetta leyti og orðið þess valdandi að mikið rykský þyrlaðist upp .
Skýið skyggði á sólu með þeim afleiðingum að ljóstillífun minnkaði stórlega .
Það hafði slæm áhrif á plönturnar og áfram á dýrin sem lifðu á þeim og loks á rándýrin .
Þegar litið er til útdauðans á mörkum Krítar og Tertíers er rétt að minna á að hann er ekki eins mikill og á mörkum sumra eldri jarðsögutímabila .
Hins vegar verður okkur starsýnna á hann vegna þess að þá hurfu velþekktir dýrahópar , eins og til dæmis ammónítar , belemnítar og risaeðlur .
Það er löngu ljóst að allir þessir hópar voru að týna tölunni á ofanverðu Krítartímabilinu .
Í lok þess er talið að aðeins 12 tegundir risaeðla hafi verið eftir lifandi og þær tilheyrt átta ættkvíslum .
Úr jarðlögum frá byrjun síðasta tíma ( epoch ) á Krít , sem kallast Maastrichtian , eru þekktar 34 ættkvíslir ammóníta , en af þeim er aðeins helmingurinn lifandi alveg við mörk Krítar og Tertíers .
Talið er að af belemnítum hafi aðeins tvær tegundir verið lifandi á mörkunum .
Af þessu má því vera nokkuð ljóst að í þessum tilvikum hefur loftsteinn eða halastjarna , sem rakst á jörðina um þetta leyti , hitt fyrir hnignandi dýrahópa sem þegar áttu í verulegum erfiðleikum vegna umhverfisbreytinga .
Þetta virðist hins vegar ekki hafa verið tilfellið með krókódíla .
Þeir voru ekki eins sérhæfðir , til dæmis hvað varðar fæðuval og lífssvæði .
Þeir lifðu og lifa á mörkum lands og vatns eða sjávar og stefndu raunar inn í eitt af sínum blómlegustu þróunarskeiðum í byrjun Tertíers .
Hvað kom út úr rannsóknum á steingervingum sem fundust í Burstarfellsfjalli í Vopnafirði og voru taldir vera af hjartardýri ?
Fyrstu niðurstöður rannsókna á beinaleifunum úr Burstarfelli í Vopnafirði birtust í stuttri grein í Náttúrufræðingnum árið 1990 , 59. árg. , bls. 189-195 .
Þar var því haldið fram að um væri að ræða bein úr einhverju hjartardýri eða dýri af hjartarætt , Cervidae .
Stærsta beinið er að því er virðist hluti úr hægra herðablaði , scapula , en næststærsta beinið er með smáhluta af liðkúlu og líklega úr útlimagrind .
Þrjú minni bein sem fundust eru svo illa farin að ekki er mögulegt að greina þau .
Því miður hefur frekari leit að beinum í Burstarfelli ekki borið árangur .
Steingervingafræðingarnir Ella Hoch í Kaupmannahöfn og Leonard Ginsburg í París eru sammála um að beinaleifarnar séu úr einhverju litlu og ungu hjartardýri .
En frekari greiningar meðal annars með efnafræðilegum aðferðum , til dæmis með DNA-greiningu , hafa ekki enn borið árangur .
Mögulegt er að greining eftir beinagerð , það er munstri opa og beinbjálka í beinunum , geti leitt til frekari ákvörðunar , ef til vill til ættkvíslar og jafnvel tegundar .
Þetta er hins vegar mikil nákvæmnisvinna , ekki síst þar sem um er að ræða bein úr ungu dýri .
Frakkinn Leonard Ginsburg hefur lengi unnið að gerð greiningarlykils , sem byggir á beinamunstri allra núlifandi og útdauðra hjartardýra , og vonandi tekst einhvern tíma að ljúka því verki .
Þá verður ef til vill unnt að greina betur hjartardýrið sem fannst í Burstarfelli .
Hvort sem okkur tekst að greina beinaleifarnar enn frekar eða ekki , þá eru þær vitnisburður um að landspendýr lifðu hér á landi fyrir 3-3,5 milljón árum , í lok tertíertímabils áður en ísöld gekk í garð .
Þau hafa að öllum líkindum verið afkomendur spendýra , sem urðu innlyksa á landinu þegar það varð eyja einhvern tíma um miðbik tertíertímans .
Finnast steingerðir ammonítar hér við land ?
Ammonítar eða ammonshorn er undirflokkur sælindýra af flokki kolkrabba .
Þeir eru með klefaskipta , oft kuðungslaga , ytri skel .
Ammonítar voru sunddýr og flestar tegundirnar með mikla landfræðilega útbreiðslu .
Ammonítar þróuðust hratt og mikið var um nýmyndun og útdauða tegunda , einkum á miðlífsöld .
Þeir eru því víða mikilvægir einkennissteingervingar .
Það verður að teljast mjög ólíklegt að ammonítar finnist í jarðlögum á Íslandi .
Ammonítar dóu út á mörkum krítar- og tertíertímabila fyrir um 65 milljón árum , en elstu jarðlög á Íslandi eru hins vegar 15-16 milljón ára gömul og því miklu yngri .
Ammonítar voru því löngu útdauðir þegar elstu jarðlög hér á landi mynduðust .
Þegar haft er í huga að Ísland er að mestu leyti myndað við eldvirkni í tengslum við landrek á Mið-Atlantshafshryggnum eru afar litlar líkur á því að gömul jarðlög með ammonítum leynist einhvers staðar undir landinu .
Ef svo væri gætu setklumpar , til dæmis úr sandsteini , með ammonítum hugsanlega borist upp í yfirborðslög með bergkviku í eldgosum .
Slíkir hnyðlingar með steingervingum eru þekktir , til dæmis í Surtsey , Heimaey og víða í Mýrdalnum .
Þessir steingervingar eru þó allir frekar ungir jarðsögulega séð og varla eldri en 3,5 milljón ára .
Hins vegar er ekki unnt að útiloka að setklumpar með ammonítum berist út í sundið milli Grænlands og Íslands og jafnvel langleiðina til Íslands , til dæmis með hafís .
Þar hafa áhafnir íslenskra fiskiskipa fundið allstór setstykki með samlokuskeljum , sem eru um 260 milljón ára .
Þessi setbrot eru líklega komin frá svæði norðan við Scoresbysund á Austur-Grænlandi .
Eins og áður sagði dóu ammonítar út á mörkum krítar- og tertíer-tímabila fyrir um 65 milljón árum .
Fyrir tveimur árum fundust í Stevns Klint í Danmörku leifar af ammónítum í jarðlögum rétt ofan við þessi mörk og eru þeir ekki taldir ættaðir úr eldri jarðlögum , það er að segja fluttir til úr setlögum frá krítartímabili sem voru að rofna niður þegar þessi yngri lög voru að myndast .
Ef þetta mat manna er rétt má leiða að því líkur að þarna sé um að ræða yngstu ammóníta sem fundist hafa .
Hvar má finna upplýsingar um steingervinga á Íslandi ?
< Helstu heimildir um steingervinga á Íslandi eru líklega þessar >
Í þessum ritum eru ýmsar upplýsingar um íslenska steingervinga , en þar að auki skal bent á bók Þorleifs Einarssonar frá 1991 Myndun og mótun lands - Jarðfræði , Mál og menning , Reykjavík , bls. 243-247 og 252-279 .
Allmargar greinar um steingervinga í íslenskum jarðlögum hafa einnig birst í tímaritinu Náttúrufræðingnum sem Hið íslenska náttúrufræðifélag gefur út .
Hver var minnsta risaeðlan og hvernig var andrúmsloftið þegar hún lifði ?
Líklega var stökkfeti ( Saltopus ) léttasta risaeðlan , en leifar hans fundust í norðausturhluta Skotlands þar sem honum var gefið nafnið árið 1910 .
Eðlan var tvífætla , um 60 cm löng , hæðin rétt um 30 cm ( frá jörðu upp á efsta hluta höfuðs ) og þyngdin er talin hafa verið 900 g .
Hins vegar var þverhaus ( Micropachycephalosaurus ) , sem fannst í Kína árið 1978 , ögn styttri þar sem hann var 51 cm á lengd , en hann er talinn hafa verið mun þyngri , ekki síst vegna þess að beinin í honum voru öll þykkari .
Þannig var stökkfeti talsvert léttari en til dæmis fagurkjálki ( Compsognathus ) eða þvengeðla eins og hún er oftast nefnd í íslenskum ritum .
Þar sem 60-70 cm langur fagurkjálki er talinn hafa verið 3-3,5 kg á þyngd er nokkuð ljóst að stökkfeti hefur verið mun þvengmjórri en fagurkjálki og því verið enn meiri « þvengeðla » .
Stökkfeti var smávaxið rándýr með litla hauskúpu , beittar tennur í kjálkum og hala sem var um það bil helmingur af lengd dýrsins .
Fjórði og fimmti fingur voru grannir og frekar litlir .
Framlimir voru um það bil helmingi styttri en afturlimir .
Stökkfeti fannst í jarðlögum frá efsta hluta tríastímabils , en þau eru talin um 215 milljóna ára gömul .
Þverhaus er aftur miklu yngri , en leifar hans fundust í setlögum frá efsta hluta krítartímabils og eru þau álitin um 70 milljóna ára gömul .
Dýrið var tvífætla , jurtaæta með litla en allþykka og flata hauskúpu og blaðlaga sljóyddar tennur í kjálkum .
Halinn var tæplega helmingur af lengd dýrsins .
Þegar stökkfeti lifði var loftslag mun mildara en nú .
Enginn ís var á pólsvæðunum og flest bendir til þess að veðurfar hafi verið staðvindasamt ( monsoonal ) .
Lofthiti var mun hærri en nú , en þurrviðrasamir árstímar og mjög úrkomusamir skiptust á .
Stökkfeti virðist hafa haldið sig á miðhluta hins stóra meginlands Pangea sem síðar átti eftir að brotna upp .
Þetta gríðarstóra meginland var þá vaxið köngulpálmum , musteristrjám ( ginkgótrjám ) , fræburknum og burknum , þar sem grunnvatn stóð hátt , til dæmis við ár í daladrögum .
Á þurrari landsvæðum voru barrtré áberandi og fjærst sjó voru eyðimerkur hér og þar .
Hver var stærsta risaeðlan ?
Almennt er talið að finngálknið ( Brachiosaurus ) sé þyngsta risaeðlan , en það gat orðið allt að 55 tonn á þyngd og 25 m langt .
Trölleðla ( Supersaurus ) , sem var náskyld þórseðlubróður ( Diplodocus ) , var hins vegar lengri eða um 42 m en líklega hefur hún vegið um 50 tonn og því verið nokkru léttari en finngálknið .
Af og til koma fréttir af lengri og þyngri dýrum en fæstar þeirra hafa staðist frekari rannsóknir .
Þannig má nefna skjálftaeðlu ( Seismosaurus ) , sem talin er náskyld þórseðlubróður , en af henni hafa aðeins fundist hlutar af hryggsúlu í baki og hala , lendargrind og afturlimir og er talið að hún hafi jafnvel verið um 58 m löng .
Mjög stórir en illa farnir hryggjarliðir úr 144 milljóna ára gömlum jarðlögum í Colorado í Bandaríkjunum voru í fyrstu taldir úr dýri sem hlyti að hafa verið vel yfir 100 tonn á þyngd , jafnvel 136-190 tonn , og var það í fyrstu nefnt áseðla ( Ultrasaurus ) .
Flestir fræðingar telja hana nú til finngálkna og virðist nokkuð ljóst að eðlan var í fyrstu álitin alltof þung og er hún nú yfirleitt talin hafa vegið um 55 tonn .
Það er samt varla til að kvarta undan þegar haft er í huga að þyngsta landdýrið á jörðinni í dag , Afríkufíllinn , vegur sjaldnast yfir 7,5 tonn .
Hvernig varð fyrsta risaeðlan til ?
Hér er einnig að finna svör við eftirfarandi spurningum :
Spurning Brynjars Arnar Reynissonar Hvað voru risaeðlutegundirnar margar og hvernig voru fyrstu risaeðlurnar ?
og spurning Dags Ebenezerssonar Hvað er búið að finna margar risaeðlutegundir ?
Risaeðlur ( Dinosauria ) teljast til skriðdýra ( Reptilia ) og eru flokkaðar í tvo ættbálka : eðlunga ( Saurischia ) og flegla ( Ornithischia ) .
Munurinn á þessum ættbálkum er fyrst og fremst í lögun beina í lendargrind , eins og fram kemur í latnesku heiti þeirra .
Eðlungar eru með lendarbyggingu eins og núlifandi skriðdýr , en fleglar hafa lendarbyggingu fugla .
Talið er næsta víst að risaeðlur eigi uppruna sinn að rekja til boleðla ( Thecodontia ) , en leifar þeirra eru einkum þekktar frá Suður-Afríku .
Boleðlur voru upp til hópa með miklu lengri afturlimi en framlimi og notuðu afturlimina til gangs en framlimina frekar sem griplimi .
Flestar voru því tvífætlur ( bipedal ) eins og fyrstu risaeðlurnar .
Þá má sjá ýmislegt annað í byggingu dýranna sem eindregið bendir til náins skyldleika og kemur það ekki síst fram í hauskúpugerð .
Fyrstu og elstu risaeðlurnar voru raunar engir risar , en fljótlega fór þó að bera á stækkandi líkamsformum .
Fyrstu risaeðlurnar eins og stjakeðlur ( Staurikosaurus ) frá Brasilíu og sindreðlur ( Lesothosaurus ) frá Suður-Afríku voru eins til tveggja metra langar og þyngdin varla yfir 30 kg .
Dýrin voru greinilega tvífætlur , með stutta framlimi og allstór höfuð með beittum tönnum í kjálkum .
Halinn var langur , líklega um helmingurinn af lengd dýrsins .
Minnstu risaeðlurnar eins og fagurkjálki ( Compsognathus ) voru hins vegar mun yngri , en talið er að þær hafi verið 30-60 cm langar og þyngdin 3-3,5 kg .
Bent hefur verið á ýmislegt sem gæti skýrt risavöxt þessara dýra .
Það er ljóst að hann kemur fyrst fram hjá jurtaætunum , en síðan fylgja rándýrin í kjölfarið .
Í fyrsta lagi er nauðsynlegt að framboð á fæðu sé nægilegt og svo virðist hafa verið á stórum svæðum á miðlífsöld .
Þá eru skriðdýr upp til hópa með frekar lág efnaskipti og breytilegan líkamshita , sem fer allmikið eftir hitanum í umhverfinu , og benda má á að hitabreytingar fara hægar um stór dýr með mikið rúmfang en lítil dýr .
Þar að auki minnkar hlutfallslegt yfirborð dýranna með auknu rúmfangi , þannig að snertiflöturinn við umhverfið verður hlutfallslega minni hjá stóru dýri en litlu .
Ýmislegt , eins og til dæmis vöxtur beina , bendir þó til þess að sumar stærstu risaeðlurnar hafi haft mun hærri efnaskipti og stöðugri líkamshita þegar þær voru orðnar fullvaxnar en þær höfðu sem ungviði .
Þá hefur verið bent á að risavöxtur geri dýrin óárennilegri og ógurlegri og auðveldi þeim baráttuna við önnur dýr um lífssvæði og æti .
Þegar lífsbaráttan varð síðan harðari á mörkum krítar- og tertíertímabila fyrir um 66 milljónum ára , er gróðurþekjan dróst saman og miklu gleggri skipting í afmörkuð loftslags- og gróðurbelti kom fram , sýndi sig að dýr með meiri hreyfiorku , eins og spendýr og fuglar , gátu betur lifað við þessar nýju aðstæður .
Um fjölda risaeðla er erfitt að fullyrða , en alls hefur verið lýst 737 ættkvíslum .
Hin fyrri voru stofnuð um 1866 í lok þrælastríðsins og störfuðu til 1871 , en þá voru þau bönnuð með lögum .
Yngri samtökin voru stofnuð 1915 og eru til enn í dag .
Fyrri hluti nafnsins , Ku Klux , er fenginn að láni úr grísku , en gríska orðið kýklos merkir « hringur , hjól » .
Það er einnig samstofna enska orðinu cycle ( « hringsnúast ; hjóla ; hjól ... » ) og bicycle ( « reiðhjól » ) .
Íslensku orðin hjól og hvel eru skyld sama gríska orðinu .
Talið er að orðið Klan hafi fyrst og fremst verið valið vegna hljóðstafanna , en clan á ensku merkir annars vegar « flokkur fjölskyldna sem rekja ættir til sameiginlegs forföður » en hins vegar « samtök manna um sameiginlegt áhugamál , oft öfgasamtök » .
Líklegast er að síðari merking clan eigi við Klan .
Rithátturinn með K hefur svo væntanlega verið valinn til að falla að fyrri hluta nafnsins .
Á Vísindavefnum er að finna fleiri tengd svör , til dæmis : - Börðust indjánar í Þrælastríðinu ?
eftir Skúla Sæland .
- Hver var Marcus Garvey ?
eftir Björgvin Sigurðsson .
- Hver var merkasti leiðtogi mannréttindabaráttu í Bandaríkjunum eftir 1950 ?
eftir Ulriku Andersson .
Mynd : Studenterpræstearbejdet i Aalborg .
Kvenkynsorðið vís í sambandinu öðru vís eða öðruvísi ( sjaldnar öðruvísa , öðruvísu ) merkir « háttur , venja » Það er til í nýnorsku sem vis í sömu merkingu og er bæði notað í kvenkyni og karlkyni .
Orðið er einnig til í sænsku og dönsku sem vis .
Í fornensku var orðmyndin wîs ( e ) og í fornháþýsku wîs ( a ) , sbr. nútímaþýsku Weise « háttur » Sambandið otherwise var í fornensku þrjú orð : on oðre wîsan , síðar oðre wisan « á annan hátt » Samböndin öðruvís ( i ) og otherwise eru því náskyld .
Elstu heimildir um nöfn manna sem fluttust hingað til lands og settust hér að er að finna í Landnámu .
Þótt engin vissa sé fyrir því að allir þeir menn sem þar eru nefndir hafi verið til hafa þó landsmenn borið flest þessara nafna um aldir .
Til Landnámu og Íslendinga sagna hafa einnig verið sótt nöfn á síðari öldum og í Sturlunga sögu og Biskupa sögum er enn að finna ný nöfn .
Þessi nöfn mynda kjarnann í íslenskum nafnaforða en ýmiss konar tískustraumar bættu í hann nýjum nöfnum eftir því sem tímar liðu .
Í raun er það skilgreiningaratriði hvort telja eigi þessi nöfn íslensk nöfn .
Þau eru að mestum hluta vesturnorræn , það er bárust hingað með norskum landnámsmönnum .
Fáein eru austurnorræn , það er koma frá Svíþjóð eða Danmörku eins og Uni , Garðar og Vagn .
Norrænu nöfnin eiga mörg rætur að rekja til sameiginlegs germansks arfs .
Sum hafa borist til Norðurlanda frá Englandi eða Þýskalandi eins og Angantýr , Vilborg og Hlöðver .
Eins og kunnugt er fluttu landnámsmenn með sér keltneska þræla til landsins og ýmis nöfn , sem þetta fólk bar , urðu hluti nafnaforðans eins og Kjartan , Njáll og Melkorka .
Eftir kristnitöku árið 1000 var fjöldi nafna sóttur í Biblíuna eða rit um heilaga menn og konur .
Í tengslum við kristni komst einnig á sá siður að skeyta forliðnum Krist- framan við innlenda viðliði .
Elstu nöfn af þessum toga eru Kriströður og Kristrún sem bæði þekkjast frá 13. öld .
Strangt til tekið er allur hinn forni nafnaforði aðfluttur á einn eða annan hátt .
Íslendingar hafa þó lengi litið á þau nöfn sem finna má í elstu íslenskum heimildum sem íslensk á sama hátt og litið er á tungumálið sem íslenskt alveg frá landnámsöld þótt það berist í raun í upphafi frá Noregi .
Mörg nöfn eru vissulega búin til hérlendis .
Á það einkum við um samsett nöfn sem oft eru orðin þannig til að verið er að gefa barni nafn í höfuðið á afa og ömmu .
Þannig mun Feldís vera sett saman úr nöfnunum Felix og Herdís , og ein Eydís fékk nafn eftir Einari og Þórdísi .
Dæmi um samsett nöfn eru Heiðmundur , Heiðný og Heiðrós sem öll hafa forliðinn Heið- en mismunandi viðliði , -mundur , -ný og -rós sem þekkjast úr öðrum nöfnum .
Sólbrá og Sólbrún munu vera íslenskar nýmyndanir .
Sóllilja er einnig íslensk nýmyndun upprunnin fyrir vestan og þangað sótti Halldór Laxness nafnið á Ástu Sóllilju í Sjálfstæðu fólki .
Þetta eru aðeins fáein dæmi af fjölmörgum .
Ósamsett nöfn , sem tekin hafa verið upp hérlendis , eru miklu færri .
Nefna má Ynja , Æska , Hekla , Katla , Vin , Viðar , Þorri , Þengill .
Sá siður hefur einmitt verið ríkjandi um skeið að leita að stuttum , íslenskum orðum úr almennum orðaforða til nafngjafa , til dæmis Stormur , Þoka og Vísa .
Í ensku er fag « sígaretta » stytting úr fag-end , « stubbur , stúfur » Upphafleg merking er því endi á sígarettu en færist síðan yfir á alla sígarettuna í óformlegu máli .
Orðið virðist frá því í lok 19. aldar .
Orðið fag þekkist í amerísku slangurmáli um sígarettur þegar árið 1915 en um kvenlegan karlmann frá því um 1920 og frá því um 1940 nánast eingöngu um samkynhneigðan mann .
Skýringin á notkuninni um sígarettur er talin sú að vindla- og pípureykingarmönnum í Bandaríkjunum hafi þótt kvenlegt að reykja sígarettur sem fóru að verða mjög algengar í lok fyrri heimsstyrjaldar .
( Dictionary of American Slang 1967:176 ) .
Fag í merkingunni « samkynhneigður karlmaður » er stytting úr orðinu faggot í sömu merkingu .
Elsta dæmi í Oxford English Dictionary ( V : 663-664 ) er frá 1914 .
Þar er orðið talið slangur sem upprunalega komi frá Bandaríkjunum .
Í Dictionary of American Slang segir aftur á móti að enskir skólastrákar hafi notað fag allt frá 1830 um strák sem var í þjónustu einhvers , skósvein og að þaðan sé merkingin « samkynhneigður » komin .
Svo virðist því sem báðar merkingarnar þekkist í ensku vestan hafs og austan þótt sígarettumerkingin virðist hin algengari í Bretlandi .
Mynd : Chud.com .
Því engi er sá maður , hvorki meira háttar , né minna , að ekki fái eitthvert nafn , þá hann eitt sinn er til kominn , því allir foreldrar gefa heiti börnum sínum , þá þau eru fædd .
( Sveinbjörn Egilsson 1948 )
Þetta lætur skáldið Hómer Alkinóus segja við hina róðrargjörnu Feaka í áttunda þætti Ódysseifskviðu en hún var ort á 8. öld fyrir Krist .
Í þúsundir ára hefur tíðkast að mönnum séu gefin nöfn og mannanöfn koma fyrir í elstu rituðum heimildum .
Þótt meginhlutverk nafna sé að greina persónur hverja frá annarri liggja oft aðrar ástæður að baki nafngiftum .
Gyðingar gáfu oft alvarlega veikum sjúklingi nýtt nafn í þeirri von að hann styrktist og gæti orðið að nýjum manni .
Í Biblíunni eru dæmi um að nöfnum sé breytt til þess að merkingin hæfi nafnbera betur .
Sumir þjóðflokkar trúa því að einstaklingur getir orðið nýr maður með því einu að breyta um nafn .
Indíánaþjóðflokkur einn í Suður-Ameríku trúir því til dæmis að hver sá sem deyr af ættflokknum hafi undir höndum skrá með nöfnum ættingja sinna til þess að hann geti komið og sótt þá yfir í dauðraríkið .
Til þess að koma í veg fyrir það taka ættingjarnir upp ný nöfn .
Með því telja þeir sig hafa leikið á hinn látna og hann þekki þá ekki aftur .
Af því sem vitað er um nafngjafir og mikilvægi þeirra tel ég ólíklegt að til séu menningarheimar þar sem engin nöfn eru gefin .
Þrátt fyrir leit hefur mér ekki tekist að finna heimildir um slíkt .
Heimildir : - Sveinbjörn Egilsson .
1948 .
Kviður Hómers .
II. Bindi .
Ódysseifskviða .
Bókaútgáfa Menningarsjóðs , Reykjavík .
- Guðrún Kvaran .
1991 .
Formáli að verkinu Nöfn Íslendinga .
Heimskringla , Reykjavík .
- Kapla , Justin og Bernays , Anne .
1997 .
The Language of Names .
Simon & Schuster , New York .
Skammstöfunin WC stendur fyrir water closet « vatnssalerni » .
Closet er notað í fleiri en einni merkingu : 1. fataskápur , fataherbergi 2. lítið herbergi notað til hvíldar eða til þess að draga sig í hlé .
Orðið er skylt latnesku sögninni claudo « ég loka , læsi » en af henni er dregið nafnorðið claustrum « læstur staður » .
Fyrr á tímum , þegar útikamrar voru mjög algengir , þótti mikil framför þegar tekið var að leiða vatn inn á slíka staði og síðar í salerni í húsum .
Slík salerni voru þá greind frá öðrum með því að taka fram að þau væru með vatni , water closet , síðar stytt í WC .
Á íslensku var farið að notað orðið vatnssalerni um aldamótin 1900 .
Skoðið einnig svör við spurningunum : - Hver fann upp vatnsklósettið ?
Hvenær og hvar var það ?
- Getur verið að orðið klósett sé komið af orðinu closed ?
Hér áður fyrr voru snerlar á hurðum með þessu orði .
Mynd : Period Features
Hin svonefna « fyrsta málfræðiritgerð » stendur fremst af fjórum málfræðiritgerðum sem varðveittar eru í Ormsbók Snorra-Eddu ( Codex Wormianus , AM 242 fol . ) .
Handritið er frá þriðja fjórðungi 14. aldar en fyrsta málfræðiritgerðin er frá miðri 12. öld og er höfundur ókunnur .
Höfundur ritgerðarinnar hefur verið afar vel að sér um klassíska latínuhefð og styðst við rit Priscianusar og Donatusar sem voru helstu málfræðingar fornaldar .
Málfræðirit þeirra voru notuð við kennslu víða um Evrópu langt fram eftir öldum .
Efni ritgerðarinnar er hljóðfræði og hefur höfundur hennar verið mjög vel að sér um þá grein málfræðinnar og kann að beita henni á frumlegan hátt .
Meginverk hans fólst í því að laga latneska stafrófið að hljóðkerfi íslensku .
Hann var langt á undan samtíð sinni að nota svonefnd lágmarkspör en ekki var farið að nota þau við mállýsingu fyrr en komið var fram á 20. öld .
Með lágmarkspari er átt við tvö orð , sem hafa ólíka merkingu og eru eins að öðru leyti en því að einu hljóði munar til þess að þau séu samhljóða .
Sem dæmi mætti nefna : bar-kar , mar-far , par-var .
Þarna eru samhljóðarnir í framstöðu merkingargreinandi .
Því hefur oft verið haldið fram að lýsingin á hljóðkerfi íslensku í fyrstu málfræðiritgerðinni sú besta sem til sé um nokkurt tungumál fram undir miðja 20. öld .
Um fyrstu málfræðiritgerðina má t.d. lesa í riti Hreins Benediktssonar The First Grammatical Treatise frá 1972 .
Skoðið einnig svar sama höfundar við spurningunni Hvernig var fyrsta málfræðiritgerðin ?
Spurningin í heild sinni hljóðaði svona :
Í hvaða átt er humátt ?
Af hverju er það dregið að fara í humátt á eftir einhverjum ?
Humátt er eitt af nokkrum afbökunum úr orðinu hámót .
Hámót merkir « hælfar , spor » og orðasambandið var upphaflega að fara í hámót á eftir einhverjum « læðast á eftir e-m » Fyrri liðurinn há- kemur ekki fyrir sjálfstæður en finnst í orðunum háband « hækilhaft á sauðkind » og hásin « sinin aftan á hælnum » Sambærilegt orð var til í fornensku hôh « hæll , hækill » meðal annars í hôhsinu « hásin » Elstu dæmi Orðabókar Háskólans eru frá miðri 18. öld um að fylgja e-m í hámóti en snemma á 19. öld er farið að nota að fara / ganga í hámót á eftir e-m og er það notað enn þann dag í dag .
Elsta dæmi Orðabókarinnar um afbökunina humátt er frá því um aldamótin 1700 .
Það er úr kvæði þar sem talað var um að halda í humátt til e-s .
Orðasambandið ganga / fylgja / í humátt á eftir e-m virðist koma fram um miðja 19. öld .
Aðrar hliðarmyndir eru humótt , sem elst dæmi er um frá því um 1700 , og hémótt frá lokum 18. aldar .
Í íslenskri þjóðtrú kemur fram að máli gat skipt á hvaða vikudegi barn fæddist .
Í þjóðsögum Jóns Árnasonar ( II. bindi , 558 ) stendur :
Sagt er að sá sem fæddur er á sunnudegi sé fæddur til sigurs , á mánudag til mæðu , á þriðjudag til þrifa ( þrautar ) , á miðvikudag til moldar , á fimmtudag til frama , á föstudag til fjár , á laugardag til lukku .
Ekki er trútt um að menn hafi ekki haft hliðsjón af þessari kreddu þegar eitthvert fyrirtæki hefur verið byrjað .
Þessi þula er sú algengasta um dagana en í Skaftfellskum þjóðsögum má lesa ( bls. 221 ) að sumir tali um að þriðjudagur sé til þroska og miðvikudagur til minnis .
Miðvikudagur til moldar hefur oftast verið skýrt á þann hátt að fyrir þeim sem fæddist á miðvikudegi hefði verið talið að lægi moldarvinna , það er útivinna við mokstur og aðra grófari sveitavinnu .
Þótt flestir séu hættir að taka mark á þessari þjóðtrú eru þó enn margir sem ekki vilja hefja verk , af hvaða tagi sem , er á mánudegi ( mánudagur til mæðu ) .
Það er vel þekkt að konur byrjuðu ekki á nýrri flík , sokkum , vettlingum eða öðru , á mánudegi .
Þær fitjuðu frekar upp á sunnudagskvöldi þótt þær legðu síðan prjónana frá sér til næsta dags .
Orðasambandið frá blautu barnsbeini þekkist allt frá fornu máli og merkir « frá frumbernsku , alla ævi » Lýsingarorðið blautur merkir hér « linur , mjúkur » samanber dönsku blød , sænsku blöt « linur , mjúkur » og vísar til þess að bein barna eru mýkri en bein fullorðinna .
Bein merking er því « allt frá því að beinin í bernsku voru lin » Önnur tilbrigði eru á blautu barnsbeini / barnsbeinum , frá barnsbeini / barnsbeinum .
Orðasambandið á sér erlenda fyrirmynd .
Í dönsku er notað fra barnsben ( af ) , samanber íslensku frá barnsbeini / barnsbeinum og í þýsku von Kindesbeinen ; von samasem « frá » Kind samasem « barn » Bein samasem « fótur » orðrétt « frá barnsfótum » Mynd : Carolyn Sandstrom Photography
Í gildi eru reglur um greinarmerkjasetningu sem birtar voru í Auglýsingu um greinarmerkjasetningu í Stjórnartíðindum B , nr. 133/1974 .
Þessar reglur , ásamt reglum um stafsetningu , hafa nú verið birtar á heimasíðu Íslenskrar málstöðvar .
Ætlunin er að birta bæði stafsetningar- og kommusetningarreglur í nýrri stafsetningarorðabók sem kemur út á fyrri hluta næsta árs .
Nafnið Blær er karlmannsnafn á sama hátt og samnafnið blær « andvari , vindgustur » og bera það allnokkrir karlar ýmist sem fyrra eða síðara nafn .
Það beygist : nf. Blær þf. Blæ þgf. Blæ ef. Blæs
Í lögum nr. 45 frá 17. maí 1996 um íslensk mannanöfn er eftirfarandi ákvæði sem hefur verið óbreytt frá 1991 :
Stúlku skal gefa kvenmannsnafn og dreng skal gefa karlmannsnafn .
Þar sem Blær er karlmannsnafn er ekki heimilt að gefa stúlku það nafn .
Aðeins ein kona ber nafnið Blær samkvæmt þjóðskrá , en henni var gefið nafn fyrir gildistöku lagaákvæðisins árið 1991 .
Orðið einvígi er þekkt þegar í fornu máli um vopnaviðskipti tveggja manna .
Það er samgermanskt og var í fornsænsku envîghe , fornháþýsku einwîc og fornensku ânwîg .
Algengara var þó að tala um hólmgöngu og að skora einhverjum á hólm , einkum á vesturnorræna svæðinu þótt svo virðist af sumum gömlum heimildum að munur hafi verið á einvígi og hólmgöngu .
Mynd af einvígi úr bókinni Shakespeare ' s England .
Með orðinu einvígi er átt við að einhver gangi einn til bardaga á móti öðrum , hann þiggur ekki hjálp frá sínum mönnum .
Sama orð er til í dönsku máli , enekamp , þótt lítið sé notað nú og hafi lotið í lægra haldi fyrir orðinu duel , sem aftur er fengið að láni úr latínu duellum .
Duellum mun vera gömul mynd af orðinu bellum « stríð » og merkingin « stríð milli tveggja » ( duo « tveir » ) .
Hugsunin er nánast hin sama í báðum orðunum einvígi og duel .
Í hinu fyrra er hún « einn á móti einum » en í hinu síðara « tveir heyja stríð » Heimild um einvígi og hólmgöngu og mynd : - Kulturhistorisk leksikon for nordisk middelalder III : 533-535 .
- The Duel
Sögnin að tvínóna er ekki gömul í málinu og virðast elstu heimildir um hana vera frá því um 1700 samkvæmt heimildum Orðabókar Háskólans .
Merkingin er « dunda , hika , slóra » Síðari hluti orðsins er tengdur hvorugkynsorðinu nón « tíminn um klukkan 3 síðdegis » kvenkynsorðinu nóna sem í eldra máli var notað um tíðir sungnar um nón og sögninni nóna « slóra , dunda » Upphaflega merkingin í tvínóna gæti verið að syngja nóntíðir tvisvar eða tvöfalda og langa nónmessu .
Til þess bendir fyrri liðurinn tví- .
Við það hefur orðið til merkingin « hangsa , slóra » því að sumum hefur líklega þótt nóg um þann tíma sem fór í messuna .
Spurningin í heild sinni hljóðaði svona :
Hvaðan eru orðið pæling og sögnin að pæla upprunnin og hvenær koma þessi orð fyrst fram í íslenskri tungu ?
Hafa þau alltaf haft sömu merkingu ?
[ Hér er verið að pæla mold og fólkið fyrir aftan pælir í því hvað sé verið að gera . ] Sögnin að pæla hefur tvær aðalmerkingar í íslensku .
Annars vegar er hún notuð um að stinga mold upp með pál eða skóflu en páll er spaði sem notaður er til að stinga í sundur hnausa .
Hann líkist skóflu en blaðið er mjórra .
Jörð , sem hefur verið pæld er kölluð pæla .
Hins vegar er sögnin notuð í merkingunni að « erfiða » til dæmis að pæla í gegnum eitthvert verkefni .
Fyrri merkingin virðist eldri af heimildum Orðabókar Háskólans að ráða , frá 17. öld .
Elstu dæmi um hina merkinguna eru frá því um miðja 19. öld .
Orðasambandið að pæla í e-u merkir að « fást við eitthvað , hugsa um eitthvað » Að baki liggur líklegast samlíkingin við moldarvinnsluna og erfiðið en hugsanleg eru síðan tengsl við dönsku þar sem notað er at pejle sig ind på noget í merkingunni « reyna að setja sig inn í eitthvað , reyna að skilja eitthvað » Verknaðurinn að vinna moldina nefnist pæling og er það orð þekkt að minnsta kosti frá lokum 18. aldar .
Sú merking sem algeng er nú í óformlegu máli « umhugsun , ráðagerð » er sótt til sagnarinnar pæla en hefur orðið fyrir áhrifum frá danska orðinu pejling sem notað er í svipaðri merkingu .
Athugasemd ritstjórnar : Eftir að þetta svar birtist höfum við fengið tvö bréf , annað frá Hirti Brynjólfssyni og hitt frá Boga Agnarssyni .
Þeir hafa báðir verið til sjós og kannast við að sögnin pæla hafi verið notuð þegar vatnshæð eða olíuhæð í tönkum var mæld .
Í þessari merkingu er hún komin af dönsku sögninni « pejle » og hefur ekki orðsifjar við orðið pál .
Sögnin pejle merkir líka að miða e-ð út og er notuð í óeiginlegri merkingu þegar menn vilja gera sér grein fyrir vandamálunum , « pejle sig ind på problemerne » Bogi segir þetta í bréfi sínu :
Á flutninga- og varðskipum , var þessi sögn nánast alltaf notuð um það að mæla vatnshæð í tönkum .
Gilti það bæði um vatns- og sjótanka .
T.d. gæti skipstjóri hafa sagt « stýrimaður láttu pæla forpikkinn » þegar hann vildi fá að vita hversu mikið af sjó eða vatni væri í stefnistank .
Þetta er komið beint úr dönsku .
Mynd : Soilworkshop
Orðið renta er notað um vexti eða ávöxtun á fjármunum eða öðrum verðmætum .
Það er tökuorð úr dönsku rente í sömu merkingu frá 16. öld .
Orðatiltækið að bera nafn með rentu merkir að « heita eitthvað með réttu , standa undir nafni sínu » Það er til í fleiri en einni gerð .
Hin elsta í safni Orðabókar Háskólans er að láta nafni fylgja rentu og er frá miðri 17. öld .
Aðeins yngra er dæmið um nafnið tómt fyrir utan rentu .
Að bera nafn með rentu þekkist frá lokum 18. aldar og stundum er talað um að eiga nafn með rentu .
Renta er líka notað í orðasambandinu að fá eitthvað með rentu eða rentum .
Það er yfirleitt notað í neikvæðri merkingu um að fá eitthvað endurgoldið sem einhver telur sig eiga inni ( svik , pretti , barsmíð eða annað í þá veru ) og meira en það .
Orðasambandið um úlfaldann og nálaraugað á rætur að rekja til Nýja testamentisins .
Í samstofna guðsjöllunum Matteusarguðspjalli ( 19.24 ) , Markúsarguðspjalli ( 10.25 ) og Lúkasarguðspjalli ( 18.25 ) stendur í biblíuútgáfunni frá 1981 :
Enn segi ég : Auðveldara er úlfalda að fara í gegnum nálarauga en auðmanni að komast inn í Guðs ríki .
Í elstu þýðingu Nýja testamentisins frá 1542 , sem unnin var af Oddi Gottskálkssyni , var textinn svona ( stafsetningu breytt ) :
auðveldara er úlfbaldanum að smjúga í gegnum nálar auga en ríkum inn að ganga í guðs ríki .
Í útgáfu Viðeyjarbiblíu frá 1841 er þýtt þannig :
auðveldara er úlfaldanum að ganga í gegnum nálar augað en ríkum manni inn í Guðs ríki .
Þótt Oddur noti smjúga , Viðeyjarbiblía ganga og útgáfan frá 1981 fara í gegnum nálaraugað er hugsunin alls staðar hin sama .
Úlfaldinn var eitt stærsta dýr sem menn þekktu og sú hugsun að hann kæmist í gegnum lítið nálarauga var fjarstæðukennd .
Með samlíkingu sinni er Jesús að segja lærisveinum sínum að gnægð fjár hjálpi engum inn í himnaríki , sama hversu mikill auðurinn er , ekki fremur en að úlfaldinn komist í gegnum nálarauga .
Þess má geta að sú tillaga hefur komið fram að með Nálarauga sé átt við lítið hlið í múrnum umhverfis Jerúsalem .
Þetta hlið var of lítið til þess að unnt væri að fara þar um með úlfalda .
Í fornu máli voru tölurnar frá 30 til 90 myndaðar á þann hátt að við tölurnur 3 , 4 og svo framvegis var skeytt orðinu tigr eða tugr ( einnig ritað tegr , tøgr ) , það er þrír tiger , fiórir tiger og beygðust þá báðir liðir talnanna , til dæmis þrjá tigu , fióra tigu ( þf. ) .
Aðrar tölur , eins og fimm , sex , sjö og svo framvegis , voru óbeygjanlegar í fornu máli eins og nú .
Síðar breytast tölurnar þrír tiger og fiórir tiger þannig að fyrri liðurinn varð óbeygjanlegur .
Þetta gerðist um 1300 við það að orðið tigr , tugr skipti um beygingarflokk .
Um fyrri liðinn er það að segja að í tölunni 30 var notað þolfall í karlkyni , þrjá- , en talan 40 var skrifuð fjóru- með -ó- og bindistaf .
Þegar kemur fram á 16. öld má sjá , til dæmis í Guðbrandsbiblíu , sem best hefur verið rannsökuð af 16. aldar ritum , að oftast virðist skrifað fjóru- en myndin fjøru- ( = fjöru- ) kemur þó fyrir .
Á 14. og 15. old virðist sú mynd ekki notuð samkvæmt athugunum Björns Karels Þórólfssonar ( 1925:41 ) og sá háttur að rita fjöru- með -ö- ( ritað ø ) virðist því koma upp á 16. öld .
Um þróun orðsins tegr , tugr er það að segja að myndin -tigi kemur fram þegar í handritum frá 14. öld og óbeygjanleg töluorð eru orðin algeng á 15. öld .
Á 13. öld varð önghljóðið -g- milli sérhljóðs og -i- að -j- í framburði , það er tigi var borið fram ( og stundum skrifað ) « tíji » sem síðar breyttist í « tíu » sennilega vegna þess að menn litu á tölurnar sem margfeldi af tölunni tíu og tíu þá sem þolfall ( þrjá-tigi verður þrjá-tíji sem aftur verður þrjá-tíju í framburði ) .
Sama gilti um fjörutíu .
Tengihljóðið -u- í fjöru- var ýmist ritað -u- eða -i- fyrir 1600 en myndin fjöru- hefur verið ríkjandi síðustu aldir .
Heimildir : - Björn Karel Þórólfsson .
1925 .
Um íslenzkar orðmyndir á 14. og 15. öld og breytingar þeirra úr fornmálinu .
Reykjavík .
- Oskar Bandle .
1956 .
Die Sprache der Gudbrandsbiblia .
Bibliotheca arnamagnæana .
Vol. Xvii .
København .
Spurningin í heild sinni hljóðaði svona :
Er orðið ógnanir til ?
Ég er í viðskiptafræði og kennararnir tala alltaf um ógnanir en ekki ógnir , er þetta ekki vitlaust hjá þeim ?
Orðið ógnun er verknaðarnafnorð leitt af sögninni að ógna með viðskeytinu -un og merkir « hótun , það að ógna » Ógnanir eru því hótanir sem einhver beitir einhvern annan .
Orðið mun ekki vera gamalt í málinu , líklegast frá upphafi 20. aldar .
Sögnin ógna merkir að « hóta , hræða » og er til dæmis notuð í samböndunum að ógna e-m « hræða e-n » og ópersónulega í e-m ógnar e-ð « e-r óttast eitthvað ( mjög ) » Nafnorðið ógn er hins vegar gamalt í málinu og merkir « skelfing , hræðsla , ótti » Það er til dæmis notað í orðasambandinu að standa ógn af e-m eða e-u , það er óttast e-n eða e-ð mjög , og ógn stafar af e-u « ástæða er til að óttast e-ð » Ógn er því ekki notað um verknaðinn heldur fremur um ástand .
Samhengið sker úr hverju sinni hvort við á að nota ógn eða ógnun .
Sögnin að bursta er fengin að láni úr dönsku børste og merkir « hreinsa með bursta » Nafnorðið bursti ( áhaldið ) var sömuleiðis fengið að láni úr dönsku børste þegar á 17. öld .
Á 20. öld var tekin að láni , einnig úr dönsku , sagnmerkingin « sigra með yfirburðum » Upphaflega merkingin hefur þarna víkkað og má vel hugsa sér að hún hafi verið þannig hugsuð að öll geta annars liðsins hafi verið burstuð burt eins og ryk af fati .
Algert burst !
Af sögninni í þessari merkingu voru síðar leidd hvorugkynsorðið burst eins og í « þetta var algert burst » og kvenkynsorðið burstun í merkingunni « mikill ósigur » Mynd : BBC Sport
Upphaflega var spurningin svona :
Hvað þýðir orðið svakalega , og er til slæm merking t.d. fyrir orðatiltækið að verða fyrir svaka ?
Nafnorðið svaki er notað um ruddamenni eða ofsamenni en einnig um smábrim , vind og hláku .
Það er ruddamerkingin sem er að baki fyrri liðnum í svakalegur .
Til dæmis er sagt um mann að hann sé mikill svaki við vín , það er hann verður þá ofstopafullur .
Ef einhver er svakalegur þá má ætla að hann líkist svaka , sé ruddalegur , skelfilegur , veki ótta .
Nafnorðið svak er meðal annars notað um hávaða og sögnin svaka merkir að « gera háreysti , svalla » en einnig að « blása , vera hvass » .
Fótboltabullur eru oft miklir svakar .
Oft er talað um að eitthvað sé svakalega gaman í merkingunni « afskaplega gaman » og er þar á ferðinni sami merkingarflutningur og þegar sagt er að eitthvað sé ógeðslega fallegt .
Upphaflega merkingin í svakalegur og ógeðslegur hverfur en lýsingarorðið er notað herðandi í gagnstæðri merkingu .
Forliðurinn svaka- er einnig notaður herðandi í tilvikum eins og : « Þetta var svakapartý » eða « þetta var svakagrín » .
Mynd : Estados .
Orðasambandið að sofa yfir sig er , eins og svo mörg önnur orð og orðasambönd í síðari alda íslensku , fengið að láni úr dönsku .
Þar er talað um at sove over sig ef einhver sefur lengur en hann ætlaði sér .
Ekkert er að því að nota sambandið að sofa of lengi og reyndar gera það margir , segja til dæmis : « Ég svaf of lengi í morgun og kom þess vegna of seint í vinnuna . »
Sumir sofa hvorki yfir sig né of lengi en blunda þess í stað í vinnunni .
Mynd : www.astro.princeton.edu
Sögnin að melda er tökuorð í íslensku og fengin að láni úr dönsku þar sem melde merkir að « tilkynna , gera viðvart um e-ð » .
Í íslensku hefur sögnin verið notuð að minnsta kosti frá því snemma á 19. öld , aðallega þó í talmáli .
Elsta dæmið í söfnum Orðabókar Háskólans er frá 1815 .
Það sama gildir um nafnorðið melding , « tilkynning , ábending » , en melding er danskt orð sem hefur sömu merkingu og hið íslenska .
Villumelding í tölvu .
Mynd : Free images : Computer .
Eitt sér virðist orðið kunda ekki hafa verið til í málinu .
Bæði -kund og -kunda finnast þó í samsettu orðunum samkund og samkunda og þekktust þegar í fornu máli .
Í gotnesku , sem var austurgermanskt mál náskylt norðurgermönskum málum , var til nafnorðið ga-qumþs þar sem ga- hafði sömu merkingu og sam- í íslensku og -qumþs samsvaraði -kund ( a ) .
Í fornháþýsku , sem er vesturgermanskt mál , var til kvenkynsorðið cumft sem merkti « koma » og lifir til dæmis í orðinu Unterkunft « híbýli , herbergi » Gotnesku og fornháþýsku orðin staðfesta að grunnorðið -kund ( a ) , -qumþs , cumft er skylt sögninni að koma .
Samkunda er þá « þeir sem koma saman »
Samkunda - alþingi til forna .
Bæði samkoma og gaqumþs eru líklega þýðingar á latneska orðinu con-ventiô « samkoma » af sögninni venire eða « koma » Algengt var að þýða latneska forskeytið con- sem sam- í íslensku .
Sem dæmi mætti nefna að samviska er þýðing á latneska orðinu conscientia .
Mynd : Kynningarbæklingur Alþingis .
Vefur Alþingis .
Samkvæmt seðlasöfnum Orðabókar Háskólans virðist orðatiltækið að sýna einhverjum í tvo heimana vera til að minnsta kosti frá 18. öld en elsta dæmið er úr orðabókarhandriti Jóns Ólafssonar úr Grunnavík .
Orðasambandið virðist orðið algengt á 19. öld og frá svipuðum tíma er sambandið að sýna einhverjum í báða heimana .
Hér er boxara sýnt í tvo heimana .
Merkingin er að « þjarma að e-m , ógna e-m » Þar sem orðasambandið er alltaf notað ógnandi er eiginleg merking sennilega sú að lúskra svo duglega á einhverjum að nærri sé gengið af honum dauðum , hann sjái inn í annan heim ( góðan eða vondan ) .
Hann sér þá bæði þann heim sem hann lifir í og yfir í þann næsta sem tekur við honum eftir dauðann .
Mynd : Redbird Nation
Nafnið á leiktækinu vegasalt er sett saman úr sögninni að vega « lyfta , vigta » og nafnorðinu salt .
Talað er um að vega salt , til dæmis « Eigum við að vega salt ? » , oft stytt í : « Eigum við að vega ? »
Orðin flytjast síðan frá athöfninni yfir á verkfærið og til verður heitið vegasalt .
Líkingin er sennilega sótt til þess er salt var vegið í sekkjum og jafn mikið skyldi í hverjum sekk .
Ef svo var ekki seig vigtin niður þeim megin sem þyngri sekkurinn var .
Sambandið að vega salt er oft notað í yfirfærðri merkingu um eitthvað sem er eða þyrfti að vera í jafnvægi .
Til dæmis þurfa tekjur og útgjöld nokkurn veginn að vega salt .
Eigum við að vega salt ?
Þrautin að vega salt þekktist þegar í fornu máli .
Önnur nöfn á þrautinni voru að ríða kort , ríða kortu eða róa kort , eru þau líklega til komin fyrir erlend áhrif , og að ríða ása .
Í ritinu Íslenzkar skemtanir , sem Ólafur Davíðsson safnaði saman og gaf út í Kaupmannahöfn 1888-1892 , er þess getið að lýsingu á þessum sið sé að finna í sögunni af Þorsteini Víkingssyni , einni af fornaldarsögum Norðurlanda .
Sagt er frá því að synir Víkings jarls hafi tekið mann um tvítugt og borið hann upp á bæjarhúsin .
Þar hafi þeir notað hann í stað bjálka til að ríða bæjarhúsum þar til faðir hans lauk upp dyrum fyrir þeim .
Til eru gamlar rímur af Þorsteini Víkingssyni þar sem þessum atburði er lýst svona :
Voru þeir lengi að vega salt á vænum ási ; heyrðu þeir þótt hríðin blási , að hringlað var í bæjarlási .
Ólafur Davíðsson lýsir leiknum á eftirfarandi hátt ( 155 ) :
Optast vega tveir salt .
Talan 60 var einnig grunntala í talnaritunarkerfi þeirra .
Þess sér stað í tímamælingum enn í dag þar sem klukkustundinni er skipt í 60 mínútur og mínútunni í 60 sekúndur .
En hvers vegna var talan 60 notuð sem grunntala ?
Það er ekki vitað með vissu en talið líklegt að ástæðan sé hve margar tölur ganga upp í 60 .
Tölurnar 2 , 3 og 5 eru frumþættir hennar en auk þeirra ganga fjölmargar tölur upp í 60 : 4 , 6 , 10 , 12 , 15 , 20 og 30 .
Talan 60 er lægsta talan sem allar sex fyrstu tölur talnakerfisins , 1-6 , ganga upp í .
Líklegt er að skipting hringsins í 360 gráður , sé af sömu rótum runnin .
Talan 360 er deilanleg með sömu frumþáttum og 60 .
Hún hefur enn fleiri deilitölur , þar sem 360 = 23 · 32 · 5 , svo að margvísleg skipting hringsins er möguleg þannig að gráðutala hvers hluta verði heil tala .
Skipting hringsins í 360 gráður er hagnýtt í landmælingum þannig að miðbaug jarðar er skipt í 360 gráður .
Hornrétt á hann eru dregnir lengdarbaugar sem mætast á norður- og suðurpól .
Einnig eru dregnir breiddarbaugar , 90 gráður í norður og 90 gráður í suður .
Þurfi að skipta hverri gráðu nánar , eins og nauðsynlegt er í nákvæmum staðarákvörðunum , er henni skipt í 60 mínútur og mínútunni í 60 sekúndur , á sama hátt og klukkustundinni .
Fleygrúnir
Leirtafla með 9-sinnum töflunni .
Smellið til að fá stærri mynd .
Í Mesópótamíu , landinu milli fljótanna Efrat og Tígris , blómstraði háþróuð menning um 1700 f. Kr.
Varðveist hafa hundruð leirtaflna með stærðfræðilegu efni .
Tölur voru ritaðar með fleygtáknum þannig að talan 1 var rituð með lóðréttum fleyg en 10 með láréttum fleyg .
Þannig hafa til dæmis fundist leirtöflur með 9-sinnum töflunni ( sjá mynd hér til hliðar ) .
Út frá þeirri töflu og öðrum með einföldum textum mátti sjá að talnaritun Babýloníumanna var í sætiskerfi þar sem grunntalan var 60 , á sama hátt og grunntalan 10 sem við notum í dag .
Hvers vegna notum við sætiskerfi og hvaða kosti hefur það umfram önnur talnakerfi ?
Einfaldasta leiðin til að rita tölur er að skrá strik fyrir hverja einingu .
Betri yfirsýn fæst yfir talninguna ef strikunum er raðað í hneppi , til dæmis fimm strik saman eins og oft er gert í spilamennsku .
Rómverskur talnaritháttur er skyldur þessum rithætti , en ef til vill þrepi ofar í þróuninni .
Þá táknar bókstafurinn I eina einingu og III þrjár einingar , en bókstafurinn V látinn tákna fimm einingar , X tíu einingar , L fimmtíu , C hundrað , D fimm hundruð , M þúsund og svo framvegis .
Galli þessa kerfis er að sífellt þarf að bæta við táknum til að tákna hærri og hærri tölur .
Rómversk talnaritun var þó notuð í Evrópu öldum saman en reikningar fóru fram á talnagrindum .
Þess vegna er sætiskerfi talna dálítið snilldarverk .
Aðeins þarf að nota tíu tákn , talnatáknin 1 , 2 , 3 , 4 , 5 , 6 , 7 , 8 og 9 , og eitt tákn að auki 0 , til að tákna auð sæti .
Teinar í talnagrindum tákna einingu , tug , hundrað og svo framvegis og líta má á talnagrind sem undanfara talnaritunar með sætiskerfi .
Sætistalnaritun breiddist út um Evrópu á síðmiðöldum og olli mikilli byltingu í færni manna til að fara með tölur .
Oft er miðað við bókina Liber abaci sem rituð er 1202 af ítalanum Leonardo frá Pisa , sem nefndur var Fibonacci , sonur Bonaccis .
Bonacci var kaupmaður sem verslaði við arabískar þjóðir en sætiskerfi barst frá Aröbum sem höfðu lært talnaritunina af Indverjum .
Þekktastur arabískra höfunda var Mohamed ibn Musa al-Kwarizmi sem ritaði kennslubók í indverskum reikningi og aðra um það sem nú nefnist algebra .
En hvað er þá sætiskerfi ?
Í stuttu máli fer gildi einstakra tölustafa eftir sæti þeirra í tölunni .
Tökum dæmi af tölunni 587.052 .
Í þessari talnasamstæðu kemur tölustafurinn 5 tvisvar sinnum fyrir .
Hægra megin merkir hann 5 tugir en vinstra megin 5 hundruð þúsund .
Töluna má liða þannig niður :
5 · 100000 + 8 · 10000 + 7 · 1000 + 0 · 100 + 5 · 10 + 2
Í öllum liðum kemur fyrir veldi af 10 og veldið hækkar frá hægri til vinstri :
5 · 105 + 8 · 104 + 7 · 103 + 0 · 102 + 5 · 101 + 2 · 100
Auðséð er að þannig mætti halda áfram með hækkandi veldi eins langt til vinstri og óskað er .
Engin takmörk eru fyrir því hve stórar tölur er hægt að rita með þessum hætti .
Í íslensku ritgerðinni Algorismus frá 13. öld segir :
- ...
sifra ( núll ) merkir ekkert fyrir sig en hún gerir stað og gefur öðrum fígúrum merking » .
Hlutverk núllsins er fyrst og fremst að marka auð sæti og kom það ekki til sögunnar fyrr en seint í þróunarsögu talnahugtaksins en reyndist vera lykilhugtak í sætistalnarituninni .
En hvers vegna veldi af tíu ?
Eflaust tengist það þeirri staðreynd að maðurinn er með tíu fingur .
En tíu er ekki eina grunntalan sem notuð hefur verið .
Í fornum ritum íslenskum var gjarnan talið í tylftum og stórt hundrað voru tíu tylftir .
Menningarþjóðin Babýloníumenn , sem bjó í landinu milli fljótanna Efrat og Tígris þar sem Írak er nú , hafði tamið sér háþróaða talnaritun um 1700 f. Kr. og hefur vitnisburður um það varðveist á leirtöflum .
Babýloníumenn notuðu sætistalnaritun með grunntölunni 60 .
Þar sem grunntalan var svo há var ekki eins mikil þörf fyrir núll og í tugakerfi og skilja varð af samhenginu hvert gildi sætisins var .
Leifar af þessari talnaritun er að finna í tímatalinu , þar sem klukkustundin er 60 mínútur og mínútan 60 sekúndur .
Kostir sætistalnaritunar halda sér þótt valin sé hvaða önnur náttúrleg tala sem er .
Látum g vera grunntölu .
Þá mætti rita :
...
+ f · g5 + e · g4 + d · g3 + c · g2 + b · g1 + a · g0
Ekki er gott að nota mjög stóra grunntölu því þá þurfum við mörg talnatákn .
Að sumu leyti er það þó kostur að grunntalan sé deilanleg með mörgum tölum , eins og til dæmis 12 og 60 eru .
En grunntala , sem er frumtala eins og 7 eða 11 , hefði einnig sína kosti .
Sætistalnaritun með grunntölunni 2 , minnstu hugsanlegu grunntölunni , hefur fengið feikimikil not í tölvunarfræði .
Þegar grunntalan er tveir þarf aðeins tvö talnatákn , 1 og 0 .
Slíkt kerfi nefnist tvíundakerfi .
Tvö tákn er auðvelt að tákna á rafrænan hátt .
Þau má setja fram með straum / ekki straum í rafrás , kveikt eða slökkt á peru , + eða - og svo framvegis .
Þetta er óspart notað í tölvutækni .
Tíu fyrstu tölurnar í tvíundakerfinu eru :
1 , 10 , 11 , 100 , 101 , 110 , 111 , 1000 , 1001 , 1010 .
Tvíundakerfi er sætiskerfi með grunntölunni tveimur samkvæmt eftirfarandi formi þar sem bókstafirnir a , b , c , ...
tákna 1 eða 0 :
...
+ f · 25 + e · 24 + d · 23 + c · 22 + b · 21 + a · 20
Skoðum nú tengsl tvíunda og tugakerfis , til dæmis með því að athuga töluna 10101tví og finna talnagildi hennar í tugakerfi :
10101tví = 1 · 24 + 0 · 23 + 1 · 22 + 0 · 21 + 1 · 20 = 16 + 0 + 4 + 0 + 1 = 21tug
Ekkert er því til fyrirstöðu að setja kommu í tölu sem rituð er í tvíundakerfi og halda áfram til hægri með tölustafarununa :
110,11tví = 1 · 22 + 1 · 21 + 0 · 20 + 1 · 2-1 + 1 · 2-2 = 4 + 2 + 0 + ½ + ¼ = 6 ¾ tug .
Sýnt er að tölur ritaðar í tvíundakerfi taka töluvert pláss og auk þess eru ekki auðlesnar .
Þess vegna hefur verið þróað nokkurs konar lestrarkerfi fyrir tvíundakerfi þar sem sextán er grunntala .
Þetta kerfi er nefnt sextándakerfi ( e. hexadecimal system ) .
Lesandanum er látið eftir að gera sér þetta kerfi í hugarlund og tengsl þess við tvíundakerfi .
< Heimildir >
Hvað er stærðfræðitáknið e og hvaða tölu stendur það fyrir ?
Táknið e stendur fyrir tölu sem byrjar svona :
e = 2,71828182845904523536028.. .
Aukastafarunan heldur áfram án nokkurrar reglu á sama hátt og aukastafir tölunnar p .
Raunar eru tölurnar e og p oft flokkaðar saman og taldar til torræðra ( e. transcendental ) talna .
Tölurnar e og p eru óræðar eins og til dæmis ferningsrætur , svo sem , en eru að því leyti torræðari að þær geta ekki verið lausn á « venjulegri » jöfnu ( margliðujöfnu með rauntölustuðlum ) .
Þrátt fyrir torræðni tölunnar e má rita hana sem óendanlega runu af ræðum tölum :
Upphrópunarmerkið er útskýrt í þessu svari .
Talan e er grundvöllur náttúrlega lograns , sem táknaður er með ln á vasareiknum , og telst því , « náttúrlegri » tala í því samhengi en til dæmis talan 10 .
Tíu-logrinn er táknaður með log á vasareiknum .
Hvað er þá logri ?
Í upphafi nýrrar lærdómsaldar í stærðfræði og stjörnufræði á 17. og 18 öld fóru menn að þurfa að reikna með mjög stórum tölum .
Margföldun og deiling stórra talna er mjög tímafrek og með logrum fundu menn leið til að snúa þeim yfir í samlagningu og frádrátt .
Valin var grunntala , til dæmis 10 , og fundið hvaða veldi þyrfti að hefja 10 í til að fá upphaflegu töluna .
Til dæmis er
2 = 100,3010 og 3 = 100,4771
Þá er talan 0,3010 tíu-logrinn af 2 og 0,4771 tíu-logrinn af 3 .
Nú má reikna :
2 · 3 = 100,3010 · 100,4771 = 100,3010+0,4771 = 100,7781 = 6
Þetta er að sjálfsögðu óþarfa fyrirhöfn við að margfalda saman 2 og 3 en sjá má í hendi sér að þessi aðferð gæti verið hentug ef margfalda þarf saman tvær fjögurra stafa tölur eða stærri .
Þá má spyrja hvernig veldisvísarnir ( lograrnir ) voru fundnir .
Þeir voru reiknaðir fyrir allmargar tölur í eitt skipti fyrir öll og gefnir út í töflum .
Síðan eru ákveðnar reglur um það hvernig finna má logra annarra talna út frá logrunum í töflunni .
Það kom fljótt í ljós að talan e var á ýmsan hátt heppilegri en 10 sem grunntala logra .
Það kemur til af þeim eiginleikum tölunnar e að fyrir lág gildi á x .
Til dæmis er
Talan e er því heppileg grunntala þegar reikna skal logra af mjög smáum tölum .
Táknið e fyrir þessa tölu er eignað svissneska stærðfræðingnum Euler .
Euler setti fram tillögu um þessa nafngift er hann var 21 árs gamall .
Hann var þá ráðinn til starfa við hirðina í St. Pétursborg og nafngiftin kemur fram í grein sem hann ritaði þar og nefndi « Hugleiðingar um tilraunir sem nýlega voru gerðar um að skjóta af fallbyssu » .
Talan e er oft nefnd Eulers tala en þó er ekki talið að Euler hafi nefnt hana í höfuðið á sjálfum sér heldur var e næsti sérhljóðinn á eftir a sem Euler notaði til að tákna aðrar grunntölur fyrir logra .
Töluna e má einnig telja náttúrlega á annan hátt .
Meginferlum lífsins , vexti og hrörnun , verður einmitt best lýst á stærðfræðilegan hátt með svonefndum vísisföllum , það er ýmsum afbrigðum af fallinu y = ex .
Talan e er því mikilvæg tala í vísindagreinum sem nota stærðfræðiföll eins og líkindafræði og tölfræði , líffræði og eðlisfræði , verkfræði og jafnvel hagfræði .
Til eru tvö óendanleg keðjubrot sem tákna e og eru eignuð Euler .
Annað þeirra er
Hitt er
Ekki verður svo skilið við töluna e að ónefndar séu tvær algengar leiðir til að skilgreina hana .
Sú fyrri fjallar um ferilinn y = 1/x .
Ef flatarmálið undir þessum ferli er reiknað niður að x-ás frá x = 1 þá er spurningin hvert gildi x sé þegar flatarmálið er nákvæmlega 1 .
Svarið er e.
Um hina leiðina er þetta að segja : Öllum má vera ljóst að það gefur meiri afrakstur að reikna 6% vexti af höfuðstól tvisvar á ári og bæta þeim jafnharðan við höfuðstólinn í stað þess að reikna 12% vexti einu sinni á ári .
Enn hærri verður afraksturinn ef reiknaðir eru 4% vextir þrisvar á ári eða 3% vextir fjórum sinnum á ári .
Þannig mætti stytta vaxtatímabilin og deila niður vaxtaprósentunni eins oft og óskað er .
Vextirnir leggjast strax við höfuðstólinn og taka að bera vaxtavexti .
En aukningin á afrakstrinum hefur takmörk .
Ef 1 þúsund kr. eru ávaxtaðar með 100% ársvöxtum í óendanlega smáum vaxtatímabilum í eitt ár verður upphæðin í lok ársins e þúsund kr.
Á formlegan hátt er þessi staðhæfing sett fram þannig :
Að lokum má nefna að e er ein talan í frægri jöfnu sem sumir telja fegurstu jöfnu stærðfræðinnar .
Til að skoða þá jöfnu þarf að leiða fram til sögunnar töluna i en
Jafnan er eip + 1 = 0
Jafnan er raunar jafngild jöfnunni cos p = -1 en af þessum jöfnum er önnur saga sem ekki verður rakin hér .
Hvert er upphaf algebru og hvenær barst hún til Evrópu ?
Þegar flett er upp í ritum um sögu stærðfræðinnar er að finna klausur um algebru meðal menningarþjóða í Egyptalandi , Babýloníu og Kína löngu fyrir daga Krists .
Þessar þjóðir fengust við algebru í þeim skilningi að menn leystu til dæmis fyrsta stigs jöfnur með einni eða tveimur óþekktum stærðum , þekktu Pýþagórasarreglu og gátu leyst annars stigs jöfnur .
Menn notuðu hins vegar forskriftir til að gera þetta í stað bókstafa eins og gert er í eiginlegri algebru .
Önnur bók hins merka rits Undirstöður , Elementa eftir Evklíð ( um 325-265 fyrir Krist ) frá því um 300 fyrir Krist , fjallar að mestu leyti um efni sem nú telst til algebru .
Þar eru til dæmis reglurnar a ( b + c + d ) = ab + ac + ad og ( a + b ) 2 = a2 + 2ab + b2 birtar undir merkjum flatarmyndafræði og rúmfræði ásamt fleiri reglum sem auðveldlega má yfirfæra á táknmál algebru .
Meðal þeirra er að finna lausn annars stigs jöfnu .
Venjan er þó að telja algebru upprunna í hinu islamska menningarríki sem reis á Arabaskaga á 7. öld og breiddist síðan út um Miðausturlönd og Norður-Afríku .
Arabar tóku lausnir jafna í arf frá Babýloníumönnum , tengdu við gríska rúmfræði og sköpuðu úr því nýja algebru .
Í ritum islamska stærðfræðingsins Thabit ibn Qurra ( 836 - 901 ) vísar hann til reglna úr riti Evklíðs til að sanna framsetningu sína á lausn annars stigs jöfnu .
Orðið algebra er rakið til bókar islamska höfundarins al-Kwarizmis ( um 780 - 850 ) , Al-kitab al-muhtasar fi hisab al-jabr wa-l-muqabala ( lauslega þýtt : Reikningar um endursköpun jafnvægis og samanburð ) .
Orðið ' al-jabr ' hefur ummyndast í orðið algebra í evrópskum tungumálum .
Að sögn höfundar fjallar bókin um þá reikninga sem menn þurfa á að halda varðandi arf , sjóði , skiptingu , málsókn , viðskipti , landmælingu , hönnun skurða , flatar- og rúmmálsútreikninga og marvísleg önnur efni .
Ætlun al-Kwarizmis var því að setja saman handbók um hagnýt efni en ekki fræðileg .
Höfundur hefur þó orðið fyrir töluverðum áhrifum af grískum ritum um stærðfræði svo að bókin er allfræðileg .
Þar eru gefnar aðferðir til lausna á sex gerðum jafna .
Al-Kwarizmi ritaði aðra bók um talnareikning þar sem indóarabískar tölur og tilheyrandi reikniaðgerðir eru kynntar .
Nánar er sagt frá henni í svari Snorra Agnarssonar við spurningunni Hvernig er orðið algrím til komið ?
Bækur hans tvær höfðu geysimikil áhrif eftir að þær bárust inn í evrópskan menningarheim í þýðingum og endursögnum á 12. öld .
Á Ítalíu og síðar víðar um Evrópu fóru verslun og viðskipti í vöxt á næstu öldum .
Þá varð til stétt stórumsvifamanna sem tók að nota indóarabískar tölur og reikniaðgerðir í viðskiptum og bókhaldi .
Þörf varð á sérstakri stétt manna sem fékkst við að reikna .
Þeir nefndust á ítölsku maestri d ' abbaco , abakistar eða reiknigrindarmenn .
Abakistar rituðu bækur um listir sína og kenndu sonum viðskiptajöfranna í nýjum skólum utan hefðbundinna háskóla .
Í kjölfarið fengust menn við talnaþrautir og urðu sífellt leiknari að leysa jöfnur .
Islömsk algebra var alfarið í samfelldu máli án táknmáls og er því ekki bókstafareikningur í nútímaskilningi .
Þótt menn kynnu að leysa jöfnur voru ekki notuð tákn fyrir óþekktar stærðir eða veldi af þeim .
Allir reikningar voru skýrðir út með orðum .
Sama máli gegndi um stærðfræði abakista á Ítalíu en á fjórtándu og fimmtándu öld þróuðust skammstafanir sem urðu vísir að táknmáli .
Dæmi um þær voru C fyrir ' cosa ' , hlut eða óþekkta stærð , Ce fyrir ' censo ' eða ferning , annað veldi .
og Cu fyrir ' cubo ' eða tening , þriðja veldi .
Viðfangsefnin voru talnadæmi og negatífar lausnir á jöfnum komu ekki fyrir .
Undir lok 15. aldar komu fram táknin og fyrir ' più ' og ' meno ' , plús og mínus .
Jafnframt því tóku menn að glíma við lausnir jafna af hærri stigi en tveimur .
Svipuð þróun varð víðar um Evrópu .
Menn glímdu við jöfnur og táknmál þróaðist .
Aðgerðatáknin + og - birtust í þýskum bókum snemma á 16. öld og sömuleiðis Ö fyrir ferningsrót .
Á sextándu öld höfðu menn náð eins langt og komist varð með islamska algebru .
Þeir gátu leyst jöfnur allt að fjórða stigi en táknmálinu var áfátt .
Tákn voru notuð fyrir óþekktar stærðir og veldi en ekki fyrir stuðla jöfnunnar .
Eina leiðin til að skýra aðferðir við að leysa jöfnur var að nota töluleg dæmi .
Hvergi var formúlur að finna , til dæmis formúlu fyrir lausn annars stigs jöfnu sem hver framhaldsskólanemi um aldahvörfin 2000 kannast við .
Með Frakkanum François Viete ( 1540 - 1603 ) beindist algebra inn á nýjar brautir .
Í verkum sínum sameinaði Viete þekkingu á islamskri algebru og grískri rúmfræði úr nýþýddum forngrískum ritum .
Rithætti hans var enn í ýmsu ábótavant frá nútímasjónarmiði ; hann notaði til dæmis ekki jafnaðarmerki heldur orð , ' aequitus ' , og C2 ritaði hann ' C quadratum ' .
En það sem skipti sköpum var að Viete tók upp bókstafi fyrir talnafasta og losnaði þannig úr viðjum talnadæma og langorðra útskýringa sem forverar hans voru bundnir í .
Með því að nota bókstafi um talnafasta var auðveldara að beina athygli að tilurð lausnar á jöfnu fremur en að einblína á lausnina sjálfa .
Í ritum sínum sýnir Viete ýmsar alkunnar algebruumritanir í fyrsta skipti á táknmáli , að vísu með þeim takmörkunum sem lýst hefur verið .
Sem dæmi má nefna hina alkunnu reglu ( A - B ) sinnum ( A + B ) er jafnt ( A2 - B2 ) sem hafði löngu fyrr verið tjáð með orðum í ritum Forngrikkja .
Til marks um þróun algebrunnar á 1350 ára tímabili er athyglisvert að skoða dæmi þar sem gefnar eru summa tveggja talna og mismunur sömu talna .
Þetta dæmi leysti Diofantus um miðja þriðju öld eftir Krist með tölum .
Jordanus de Nemore ( 1230-1260 ) leysti sama dæmi á fyrri hluta 13. aldar með orðum eingöngu en Viete leysti dæmið með táknmáli .
Saga algebrunnar er þannig saga aldalangrar þróunar þar sem ólíkir straumar menningar fléttast saman og renna stoðum undir stærðfræði eins og hún er iðkuð nú um þúsaldarmót .
Nútíma algebra felur í sér öflugt táknmál til að tjá flóknar hugmyndir á einföldu og skýru formi .
Sérhvert ungmenni sem hefur nám í algebru þarf samt sem áður að byrja á byrjuninni og öðlast skilning út frá sínum reynsluheimi .
Rætt er um hvort ekki sé rétt að beita orðræðu og talnadæmum jafnhliða táknmálinu í algebrukennslu meira en oft hefur tíðkast til að auðvelda ungum nemum fyrstu skrefin inn í þennan framandi hugmyndaheim .
Slíkt væri óneitanlega í góðu samræmi við þróun algebrunnar eins og henni hefur verið lýst hér .
Hver fann upp stærðfræðina ?
« Guð fann upp heilu tölurnar , allt annað eru mannanna verk » er haft eftir Kronecker , einum af höfuðstærðfræðingum 19. aldar .
Öll menningarsamfélög hafa einhverja aðferð til að kasta tölu á tiltekinn fjölda .
Að þessu leyti mætti segja að enginn hafi fundið upp stærðfræðina heldur sé hún samofin menningunni og af Guði gefin ef menn vilja líta svo á .
Hvenær varð þá « allt annað » til ?
Vitað er um forna menningu í Babýloníu , þar sem nú er Írak , og í Egyptalandi þar sem töluverð þekking hafði safnast fyrir um stærðfræðileg efni um 1700 fyrir Krist .
Um þetta bera vitni leirtöflur frá Babýlóníu og egypsk skjöl sem varðveist hafa , rituð á papýrus .
Nokkru yngri eru kínversk rit um stærðfræði og indversku Vedabækurnar þar sem er að finna þátt um stærðfræði .
Í framangreindum ritum er að finna talnaritun þessara þjóða , reikningsaðferðir og jafnvel aðferðir við að leysa jöfnur .
Þær bera þess vitni að menn kunnu að reikna flatarmál rétthyrninga , þríhyrninga og jafnvel trapiza .
Þessar þjóðir kunnu að reikna ummál hrings með mismikilli nákvæmni og gátu einnig námundað flatarmál hrings .
Mismunandi var hvort menn komu auga á samhengið milli ummáls og flatarmáls sem fólgið er í hlutfallsfastanum p .
Þá má víða finna þess vott að menn hafi þekkt reglu þá sem nú er kennd við gríska stærðfræðinginn Pýþagóras , að minnsta kosti fyrir tiltekin gildi .
Fræði þessi voru sprottin af þörf manna til dæmis til að hafa reiður á eigum sínum .
Þar sem ár flæddu með reglulegu millibili yfir bakka sína og endurnýjuðu þannig gróðurmagn landsins þurfti að mæla landareignir að nýju þegar flóðum slotaði .
Þá þurfti að kunna skil á tímatalsreikningum , meðal annars til að geta undirbúið sig undir flóðatímabilin .
Þar sem miklar byggingar voru reistar , svo sem pýramídarnir í Nílardalnum eða babýlonsk hof , var þörf á rúmmálsreikningum .
Um miðja þúsöldina fyrir Krists burð kom fram í Grikklandi nýtt viðhorf til stærðfræðiiðkana .
Ekki var lengur nægilegt að reikna stærðir með viðunandi nákvæmni heldur varð að sýna fram á með óyggjandi hætti að svarið væri rétt .
Menn tóku ekki gott og gilt það sem sagt var í gömlum þulum og ritum heldur leituðu svars við spurningunni Hvers vegna ?
Kenningar eru um að þjóðskipulag það sem ríkti í Grikklandi á þeim tíma hafi stuðlað að slíkum hugsunarhætti .
Grikkland var þá safn sjálfstæðra borgríkja sem lutu hvert sínum lögum .
Lögin hvöttu borgarana til að færa rök fyrir máli sínu og skiptast á skoðunum .
Tímabilið 300 - 200 fyrir Krist var blómaskeið grískrar stærðfræði .
Í kennslubókinni Undirstöður ( Elementa ) eftir Evklíð , sem talin er rituð er um 300 fyrir Krist , eru settar fram undirstöður stærðfræðinnar í 23 skilgreiningum , fimm frumreglum sem nefnast frumsendur , og 5 almennum reglum .
Út frá þessum forsendum er síðan leitt kerfi stærðfræðireglna .
Bókin fjallar um tölur , flatarmálsfræði og rúmmálsfræði en síðar voru ritaðar bækur um flóknari efni , meðal annars um keilusnið .
Viðhorf Grikkja til stærðfræði hefur mótað stærðfræðiiðkun í heiminum æ síðan .
Engin regla þykir boðleg til framsetningar nema hún standi á traustum grunni .
Þegar spurt er hver hafi fundið upp stærðfræðina gæti svarið því verið Grikkir en varla er hægt að eigna stærðfræðina einum manni .
Sumir segja að mestu stærðfræðingar sögunnar hafi verið Grikkinn Arkímedes ( 287 - 212 fyrir Krist ) , Englendingurinn Newton ( 1642 - 1727 ) og Þjóðverjinn Gauss ( 1777 - 1855 ) .
En þá ber að minnast orða Newtons er hann sagði : « Hafi ég náð langt er það af því að ég stend á herðum mikilla fyrirrennara » .
Hvernig reiknuðu menn með brotum á dögum Rómaveldis ?
Upphafleg spurning var sem hér segir :
Notuðu Rómverjar brotareikning , og ef svo var , hvernig táknuðu þeir hann með öllum sínum X-um og V-um ?
Engar heimildir eru um það að Rómverjar hafi sett upp reikningsdæmi með X-um og V-um eða öðrum talnatáknum þess tíma .
Reikningar voru í upphafi gerðir í sand eða á plötur sem sandi var stráð á .
Markaðir voru dálkar í sandinn og í dálkana var síðan raðað smávölum sem nefndar voru calculi eða lapuli .
Völurnar voru gjarnan úr fílabeini eða öðru endingargóðu efni og voru geymdar í öskjum , nefndum loculi .
Dálkarnir í sandinum voru undanfarar talnagrindar .
Rómverskar talnagrindur , sem varðveist hafa , eru með allmörgum þvergrindum , tvískiptum þannig að fjórar perlur eru öðrum megin en ein ( eða tvær ) hinum megin .
Staka perlan táknar 5 en hinar fjórar eina einingu hver .
Þannig er hægt að tákna allar tölur frá einum upp í níu .
Slíkar talnagrindur er alþekktar í mörgum menningarsamfélögum og hafa verið notaðar í Austur-Asíu til skamms tíma .
Dálkarnir í sandinum og grindurnar á talnagrindinni tákna sæti þannig að dálkurinn lengst til vinstri hefur táknað einingasæti , næsti dálkur tugasæti og svo framvegis .
Hvað brot varðar fer litlum sögum af brotareikningi Rómverja til forna en vitað er um brot hjá eldri menningarþjóðum , svo sem Egyptum og Grikkjum , og líklegt að Rómverjar hafi lært af þeim .
Báðar þessar þjóðir notuðu mest einingarbrot , það er að segja brot með einn í teljara , svo sem 1/2 , 1/4 , 1/5 , 1/7 og svo framvegis .
Slík brot voru ekki mjög hentug til reikninga .
Voru útbúnar sérstakar töflur til að margfalda brotin og leggja saman .
Er óhætt að segja að engin hentug uppsetning hafi verið notuð heldur stuðst við hugareikning og töflur .
Þetta var svo langt fram á miðaldir , jafnvel eftir að tugasætiskerfið kom fram .
Almenn brot með nefnaranum sextíu , sem áttu rætur að rekja til Babýloníumanna alllöngu fyrir tímatal okkar , voru notuð við útreikninga á gangi himintunglanna og aðrar vísindalegar iðkanir .
Þau eru raunar notuð við staðarákvarðanir enn í dag því að mínútur í landfræðilegri lengd og breidd eru sextugustu hlutar úr gráðu og sekúndur eru aftur sextugustu partar úr mínútu .
Hnattstaða Reykjavíkur er til dæmis 64°8 ' 24 ' ' n.br. , eða 64 gráður , 8 mínútur og 24 sekúndur norðlægrar breiddar .
Sextugabrot voru rituð á þennan sama hátt á dögum Ptólemaíosar sem var uppi á 2. öld eftir Krist .
Ptólemaíos reiknaði og ritaði miklar töflur sem samsvara sínus og kósínus vorra tíma .
Töflurnar voru reiknaðar í sextugakerfi .
Ptólemaíos ritaði á grísku og bjó í Alexandríu þar sem nú er Egyptaland en á þeim tíma laut það rómverska heimsveldinu .
Grikkir rituðu tölur með bókstöfum þannig að fyrstu níu stafirnir í stafrófinu táknuðu tölurnar 1 til 9 , næstu níu bókstafir táknuðu tugina 10 til 90 og hundruðin voru táknuð á sama hátt .
Ptólemaíos ritaði til dæmis 5°45 ' 27 ' ' þannig : e me kx .
Þetta var eins konar sætiskerfi .
Til dæmis kemur stafurinn e tvisvar fyrir , fyrst sem 5 gráður en síðan sem 5 mínútur .
Hafa verður í huga að rómverska heimsveldið var víðáttumikið og það var ekki einsleitt heldur mættust þar margir menningarstraumar .
Sextugakerfið er ættað frá Babýloníumönnum , sem bjuggu þar sem nú er Írak , en einingabrotin frá Egyptum .
Landsvæðið þar sem áður var ríki Hellena á næstu öldum fyrir fæðingu Krists var komið undir Rómaveldi á næstu öldum eftir Krists burð .
En hellensk menning lifði og mál menntaðra manna víða í Rómaveldi var gríska .
Mörgum menningarþáttum laust saman og menn voru ekki ætíð samkvæmir sjálfum sér í framsetningu talna eða annarri fræðiiðkun .
Ptólemaíos blandaði til dæmis saman grískri talnaritun og sextugakerfi .
Auk þess átti ólík framsetning við ólík viðfangsefni .
Sætistalnaritun í tugakerfi er ættuð frá Indverjun og Aröbum og er oft nefnd indóarabísk talnaritun .
Upphaf slíkrar talnaritunar í Evrópu er oft miðuð við árið 1202 eða ritun bókarinnar Liber Abaci ( Bókin um talnagrindina ) eftir Leonardo Fibonacci .
Talnaritunin breiddist hratt út á 13. öld en tugabrot komu þó ekki til sögunnar fyrr en hollenski stærðfræðingurinn Stevin birti verk sitt De Thiende ( List tíunduhlutanna ) árið 1585 .
Fram til þess tíma höfðu menn einungis notað almenn brot og einingabrotin urðu einnig lífseig .
Fibonacci notaði til dæmis helst einingabrot þótt þau væru stirð til útreikninga .
Segja má að það hafi tekið um það bil heila þúsöld eftir að sætistalnaritun í tugakerfi varð til meðal Indverja þar til menn fóru að nota hana til brotareikninga þar sem kostir hennar nýtast þó einmitt sérlega vel .
Að lokum má nefna að ritháttur brota var lengi á reiki .
Stundum var teljari ritaður fyrir ofan nefnara en einnig var nefnari ritaður fyrir ofan teljara .
Brotastrik kom fram með indóevrópskum tölum í byrjun 13. aldar en var þó ekki almennt notað fyrr en á 16. öld .
Hvernig voru logratöflur búnar til fyrir daga tölvunnar ?
Bæði í verkum síðmiðalda og í verkum Arkímedesar ( 287 - 212 f. Kr. ) má sjá þess merki að menn hafa tekið eftir því að samlagning veldisvísa tiltekinnar tölu , til dæmis 2 , samsvarar margföldun talnanna .
Dæmi um það gæti til dæmis verið
25 · 27 = 32 · 128 = 4096 ,
en einnig mætti reikna
25 · 27 = 25+7 = 212 = 4096 .
Margföldun er allflókin og tímafrek aðgerð miðað við samlagningu þannig að þarna má eygja leið til að auðvelda útreikninga .
Gallinn var þó sá að bilið milli heiltöluvelda af heiltölum , jafnvel af tölunni 2 , er alltof stórt til þess að hægt sé að beita einföldum brúunaraðferðum til að finna gildi sem liggja á milli veldanna .
Þannig er til dæmis 22 = 4 og 23 = 8 en 22,5 er ekki 6 sem er mitt á milli 4 og 8 , heldur rúmlega 5,6 .
John Napier ( 1550-1617 ) var skoskur óðalsbóndi sem stjórnaði miklum eignum og þurfti því að fást við útreikninga .
Hann bjó til margföldunartöflur og fékk snemma áhuga á hvernig hægt væri að nota veldisvísa til hægðarauka við reikninga .
Árið 1614 birti Napier bók sína , Lýsing á hinni undursamlegu lograreglu .
Orðið logra eða lógaritma myndaði hann af grísku orðunum logos sem merkir hlutfall og ariþmos sem merkir tala þannig að logri / lógaritmi merkir hlutfallstala .
Bókin vakti verðskuldaða athygli og hrifningu .
Til þess að fá sem þéttust gildi í jafnhlutfallaröð heiltöluvelda af tiltekinni grunntölu notaði Napier grunntöluna 1 - 10-7 = 0,9999999 .
Töflur sínar byggði Napier upp með endurtekinni margföldun .
Þótt allir reikningar væru gerðir í höndum voru skekkjur ótrúlega fáar .
Árið 1615 kynntist Napier aðdáanda verksins , Henry Briggs ( 1561-1630 ) .
Þeir urðu ásáttir um að nota 10 sem grunntölu þannig að logrinn af 1 skyldi vera 0 en logrinn af 10 vera 1 .
Briggs tókst svo á hendur að reikna út logra með grunntölunni 10 fyrir tölur frá 1 til 20000 og 90000 til 100000 , með 30 aukastöfum .
Í stað þess að reikna veldi af tölu mjög nærri einum eins og Napier gerði tók Briggs ferningsrætur .
Hann reiknaði til dæmis ? ( 10 ) = 3,162277 og setti log ( 3,162277 ) = 0,5 .
Út frá því gat hann reiknað 103/2 og með því að taka ferningsrót af þeirri stærð fann hann 103/4 .
Þannig hélt hann áfram og þétti logragildin .
Töflur Briggs , sem voru gefnar út 1617 og aftur 1624 og voru fullgerðar af Aadrian Vlacq ( 1600-1667 ) árið 1628 , voru grunnur að öllum logratöflum langt fram á 20. öld .
Slíkar töflur voru gefnar út prentaðar til notkunar í skólum og víðar en um 1975 tóku reiknivélar að leysa þær af hólmi .
Lograr með grunntölunni 10 voru kenndir við Briggs og nefndir Briggslograr .
Aðrar grunntölur hafa einnig verið notaðar .
Þeir lograr sem nú koma mest við sögu í skólanámi eru lograr með grunntölunni e ~ 2,718 .
Þeir eru nefndir náttúrlegir lograr og gegna mikilvægu hlutverki í reikningum sem tengjast náttúruvísindum .
Í tölvunarfræði er notaður logri með grunntölunni 2 .
Síðar á 17. öld jókst mjög þekking manna á óendanlegum röðum .
Með jöfnunni log ( 1+x ) = x - x3 / 3 + x5 / 5 - x7 / 7 + x9 / 9 - ......
+ ( -1 ) nx2n +1/ ( 2n+1 ) + ......
er náttúrlegur logri settur fram sem óendanleg veldaröð og eftir henni er hægt að reikna logragildi fyrir hvaða x sem er .
Einfaldasta lausnin , ef lausn skyldi kalla , er að segja að það sé ekkert við það að athuga að fullyrðing sé hvorki sönn né ósönn .
Tökum dæmi : Setjum sem svo að ég rekist á mann sem er illa þefjandi .
Ég gleymi allri kurteisi um sinn og segi við hann : « Þú ert hættur að baða þig » .
En hvað ef maðurinn hefur aldrei nokkurn tímann farið í bað ?
Þá er tæpast satt að hann hafi hætt að baða sig , og það er ekki ósatt heldur .
Það eru reyndar deildar meiningar um það hvernig fara eigi með fullyrðingar eins og þessa , en við þurfum ekki að fara út í þá sálma hér .
Ef fullyrðing er ekki sönn og ekki ósönn heldur , þá er hún að minnsta kosti ekki sönn .
Og það er allt sem þarf til að úr verði þversögn .
( S2 ) Setningin S2 er ekki sönn .
Með svipaðri röksemdafærslu og að ofan getum við nú fært að því rök að S2 sé ekki sönn og líka ekki ekki sönn .
Annað viðbragð við þverstæðunni er að skella skuldinni á nafnið « S2 » .
Kannski er eitthvað bogið við að nafn setningar sé hluti af setningunni sjálfri ?
En það dugir skammt , því jafnvel þótt við féllumst á það sitjum við upp með setningar eins og ( A ) og ( B ) :
( A ) Setning B er lygi .
( B ) Setning A er sönn .
Við getum jafnvel sleppt nöfnunum « A » og « B » og notað lýsingar í staðinn :
Næsta setning hér á eftir er ósönn .
Næsta setning hér á undan er sönn .
Og hvað er nú til ráða ?
Segja má að það hafi ekki verið fyrr en með nútímarökfræði og verkum pólska stærðfræðingsins og heimspekingsins Alfreds Tarski á fjórða áratugnum að skilningur manna á þversstæðu lygarans tók einhverjum framförum .
Tarski sýnid fram á hvernig leysa má vandann fyrir formleg mál eins og mál stærðfræðinnar .
Hann hélt því hins vegar fram að sú lausn dygði ekki þegar kæmi að venjulegum tungumálum eins og íslensku .
Tarski byrjar á að skilgreina tvö tungumál , viðfangsmál og framsetningarmál .
Viðfangsmálið gæti til dæmis verið svipað íslensku nema hvað umsögnin sönn eða sannur er ekki hluti af orðaforða þess .
Framsetningarmálið gæti svo verið svipað viðfangsmálinu nema hvað að í framsetningarmálinu getur maður sagt hvenær setningar í viðfangsmálinu eru sannar eða ósannar .
Hins vegar getur maður ekki sagt , í framsetningarmálinu , hvenær setningar í framsetningarmálinu sjálfu eru sannar eða ósannar .
Til að segja hvenær setningar í framsetningarmálinu eru sannar eða ósannar þyrfti að skilgreina nýtt mál , og þannig koll af kolli .
Ástæða þess að þessi lausn gengur ekki þegar kemur að máli eins og íslensku er að við viljum geta sagt á íslensku hvenær setningar í íslensku eru sannar eða ósannar .
Á áttunda áratugnum komu fram nýjar hugmyndir um hvernig mætti leysa þverstæðu lygarans .
Mest áhrif hafði grein eftir bandaríska heimspekinginn Saul Kripke , sem byggðist að verulegu leyti á verkum Tarskis eins og aðrar lausnir á vandanum frá síðari tímum .
Hugmynd Kripkes var að skilgreining umsagnarinnar sönn væri opin á þann hátt að sumar setningar féllu örugglega undir umsögnina , til dæmis setningin « snjór er hvítur » aðrar setningar féllu örugglega ekki undir umsögnina , til dæmis setningin « snjór er grænn » en svo væru til setningar sem við gætum kallað ógrundaðar setningar , til dæmis setningarnar « þessi setning er ósönn » og « þessi setning er sönn » sem væru hvorki ákveðið sannar né ákveðið ósannar .
Hugmynd Kripkes var í raun einföld .
Hann hugsaði sér að dæmigerðar fullyrðingar séu setningar eins og « snjór er hvítur » , en slíkar setningar fjalla um veruleika sem ekki er bundinn tungumálinu sjálfu .
Nú má hugsa sér tungumál svipað viðfangsmálinu í verkum Tarskis sem ekki hefur sannleiksumsögn .
Síðan er sannleiksumsögn innleidd inn í viðfangsmálið á eftirfarandi máta .
Við tökum setningarnar í viðfangsmálinu , eina af annarri , og setjum þær sem eru sannar inn í umtak umsagnarinnar sönn , og þær sem eru ósannar inn í umtak umsagnarinnar ósönn .
Þetta þýðir einfaldlega að við flokkum setningarnar eftir því hvort þær eru sannar , ósannar eða ef til vill hvorugt .
Í fyrstu umferð fara setningar eins og « ? snjór er hvítur » er sönn » og « þessi setning er ósönn » á hvorugan staðinn vegna þess að við getum ekki sagt til um hvort þær eru sannar eða ósannar ( við höfum þá ekki framkvæmt flokkunina sem lýst var hér á undan ) .
Í annarri umferð flokkast fyrri setningin hins vegar sem sönn vegna þess að í fyrstu umferð flokkast setningin « snjór er hvítur » sem sönn .
En hvað setninguna « þessi setning er ósönn » varðar þá skiptir ekki máli hversu margar umferðir við förum , við getum aldrei flokkað hana sem annaðhvort sanna eða ósanna .
Þessi setning er ógrunduð og þar með hefur hún óákveðið sanngildi .
Aðferð Kripkes vakti strax mikla athygli en það er þó á henni einn stór galli , nefnilega sá að setning sem er ógrunduð og hefur þar með óákveðið sanngildi er ekki sönn .
Og þótt lausnin dugir vel í tilviki ( S1 ) Setningin S1 er ósönn , vegna þess að ógrunduð setning þarf hvorki að vera sönn né ósönn þá dugir hún skammt þegar kemur að setningunni :
( S2 ) Setningin S2 er ekki sönn .
Erum við þá aftur komin á byrjunarreit ?
Ef til vill má segja að lítill árangur hafi náðst í glímunni við þverstæðu lygarans , en á hinn bógin hefur þessi illræmda þverstæða verið hvatinn að gífurlegum framförum í rökfræði á síðustu áratugum .
Það má því kannski segja að í glímunni við þverstæðu lygarans hafi mikill árangur náðst , árangurin hafi bara ekki verið sá sem stefnt var að .
Við höfum orðið margs vísari af þessari glímu þó að við fáum ekki það svar sem við héldum ef til vill í upphafi að við gætum fengið .
< Heimildir >
Hér er hægt að hlusta á lög úr bíómyndum sem gerðar hafa verið eftir sögum Astridar Lindgren .
Astrid Lindgren fæddist þann 14. nóvember árið 1907 á bænum Näs nálægt Vimmerby í Smálöndum í Svíþjóð .
En þá hét hún ekki Astrid Lindgren heldur Astrid Anna Emilia Ericsson .
Það var ekki fyrr en árið 1931 , þegar Astrid hafði búið í Stokkhólmi í fimm ár , að hún giftist og tók upp ættarnafnið Lindgren .
Hún lést í Stokkhólmi þann 28. janúar 2002 , 94 ára að aldri .
Astrid byrjaði ekki að skrifa barnabækur fyrr en hún var orðin rúmlega þrítug .
Fyrstu sögurnar voru um Línu langsokk , og raunar urðu þær til öldungis án þess að til stæði að gefa þær út .
Þannig vildi til að Karen , sem var seinna barn Astridar , veiktist og bað mömmu sína að segja sér sögur um Línu .
Og þá spann Astrid upp hverja söguna af annarri af þessari skemmtilega kenjóttu stelpu .
Þetta var árið 1941 .
En Lína langsokkur mátti bíða enn nokkra stund eftir frægðinni .
Það var ekki fyrr en þrem árum síðar að Astrid veiktist sjálf og mátti liggja í rúminu í heila viku að hún fór að skrifa sögurnar niður .
Þær komu svo út ári síðar og hlutu strax afbragðs viðtökur .
Og nú komu sögurnar frá Astrid Lingren ein af annarri , leynilögreglumaðurinn Karl Blómkvist varð til árið 1946 og ári síðar fann Astrid börnin í Ólátagarði .
Og áður en varði var hún orðin mikilvirkur barnabókahöfundur .
Árið 1958 fékk Astrid Lindgren orðu H.C. Andersens , en það er helsta viðurkenning barnabókahöfunda í heiminum , og þó átti hún þá óskrifaðar margar af sínum vinsælustu sögum , eins og Emil í Kattholti , Bróður minn Ljónshjarta og Ronju ræningjadóttur .
Astrid Lindgren skrifaði samtals 40 barnabækur og fjöldann allan af myndabókum .
Um 40 kvikmyndir og sjónvarpsþættir hafa verið gerðir eftir sögum Astrid Lindgren .
Fjölmörg leikrit eða leikgerðir hafa verið samin eftir verkum hennar og sett á svið .
Af bókum hennar sem komið hafa út á íslensku má nefna : Lína Langsokkur Leynilögreglumaðurinn Karl Blómkvist Börnin í Ólátagarði Kata í Ameríku Börnin í Skarkalagötu Elsku Míó minn Litli bróðir og Kalli á þakinu Rasmus fer á flakk Þýtur í laufi Madditt Emil í Kattholti Á Saltkráku Bróðir minn Ljónshjarta Ronja ræningjadóttir
Skoðið einnig skyld svör :
* Hvað heitir hesturinn hennar Línu Langsokks ?
* Af hvaða tegund er apinn hennar Línu langsokks ?
Heimild Heimasíða um ævi og störf Astridar Lindgren .
Árið 1519 kom spænski herforinginn Cortés til bæjarins Tenochtitlán , þar sem nú er Mexíkóborg .
Höfðingi Asteka , Moctezuma að nafni , tók á móti honum og bauð honum upp á kakódrykk .
Drykkurinn var úr möluðum kakóbaunum , ýmsu kryddi , meðal annars vanillu , hunangi og sjóðandi vatni .
Þetta var líklega í fyrsta skipti sem maður frá Evrópu smakkaði kakódrykk .
Drykkur af þessu tagi átti sér hins vegar langa sögu meðal Asteka .
Hann var mikils metinn og einkum ætlaður fyrirmönnum , ferðalöngum og hermönnum .
Astekar höfðu þekkt kakóbaunina um aldir áður en Spánverjar og aðrar Evrópuþjóðir komu fyrst til Ameríku .
Þeir kölluðu hana cacao og við höfum tekið það heiti eftir þeim en á ensku heitir hún cocoa .
Plantan sem kakóbaunin vex á heitir á fræðimáli Theobroma cacao sem þýðir « fæða fyrir guðina . »
Meðal Asteka var kakóbaunin hins vegar ekki bara drykkjarefni , hún var mikilvæg markaðsvara og þjónaði einnig sem gjaldmiðill .
Áður en Astekar komu til sögunnar höfðu aðrir ættflokkar uppgötvað kakóbaunina .
Hún var ræktuð hjá Olmekum frá því um 1150 til 300 fyrir Krist og Majum frá því um 200 fyrir Krist og fram á miðja 16. öld .
Baunin var ræktuð bæði í heimagörðum og á plantekrum víða um Mið-Ameríku , allt frá Kyrrahafsströndinni yfir að strönd Mexíkóflóa .
Kristófer Kólumbus kom með fyrstu kakóbaunirnar til Evrópu árið 1502 , Cortés flutti líka með sér kakóbaunir þegar hann sigldi aftur til Spánar árið 1526 og tæpum fjörutíu árum síðar var fyrsti skipsfarmurinn af kakóbaunum fluttur austur um haf .
En kakóið var reyndar spánskt leyndarmál í hartnær heila öld ; það barst ekki til Ítalíu fyrr en árið 1606 og varð ekki vinsælt í Frakklandi fyrr en eftir að spænska prinsessan María Theresa giftist Loðvíki fjórtánda árið 1660 .
En þar með var skriðan líka komin af stað og nú spruttu upp kakóhús víða um Evrópu .
Komið var fram á 18. öld þegar mönnum hugkvæmdist að nota mjólk í stað vatns í kakó .
Heiðurinn af þessari uppgötvun átti lávarðurinn Hans Sloane , sem var einkalæknir Önnu drottningar og stofnandi British Museum .
Þessi nýja kakóuppskrift fór leynt í fyrstu en var svo seld apótekara í London og komst síðar í hendur Cadbury-bræðra .
Árið 1847 varð enska fyrirtækið Fry and Sons fyrst til að framleiða súkkulaði í líkri mynd og við þekkjum í dag og 1876 varð svissneskur sælgætisframleiðandi , Daniel Peter að nafni , fyrstur til að blanda mjólkurdufti í súkkulaðið og búa til mjólkursúkkulaði .
< Heimildir >
Eitt af ríkjum Sovétríkjanna hét Moldavía , eða öllu heldur Sovétlýðveldið Moldavía .
En þegar Sovétríkin liðuðust í sundur árið 1991 lýsti þetta ríki yfir sjálfstæði og tók upp nafnið Moldóva .
Moldóva liggur að mestu leyti á milli ánna Prut og Dnjestr sem renna í Svartahaf .
Landið liggur að Rúmeníu til vesturs og að Úkraínu til norðurs , austurs og suðurs .
Moldóva er 33.700 km2 að stærð og þar búa um 4,3 milljónir íbúa .
Höfuðborg landsins heitir Chisinau , en þar búa tæplega 700.000 íbúar .
Borgin er miðstöð iðnaðar og menningar í landinu .
Árið 1812 lét Ottómanveldið Moldóvu af hendi til Rússlands , og við það sat þangað til eftir fyrri heimstyrjöldina , en þá varð landið hluti af Rúmeníu .
Moldóva féll svo aftur undir rússnesk yfirráð við lok seinni heimstyrjaldarinnar .
Tungumál Moldóvu er náskylt rúmensku , en meðan landið var undir rússneskum yfirráðum var notað kyrillískt letur .
Árið 1989 var aftur tekið upp rómanskt letur en við það blossuðu upp miklar deilur um það hvort tungumálið skyldi kennt við Moldóvu eða einfaldlega kallað rúmenska .
Heimild Encyclopædia Britannica
Þessari spurningu hefur Pálmi V. Jónsson þegar svarað á nokkuð ítarlegan hátt í svörum sínum við spurningunum
* Af hverju eldumst við ?
* Hvers vegna er ekki hægt að stöðva öldrun í fólki ?
Þegar menn velta því fyrir sér hvort hægt sé að stöðva öldrun þá er vitaskuld ekki átt við það hvort eitthvað megi gera svo að fólk verði ekki eldra .
Það eldast jú allir um eitt ár á ári og eina leiðin til að stöðva öldrun í þessum skilningi væri að stöðva tímann .
En þar með stæði líka allt í stað og enginn tæki eftir því að öldrun væri úr sögunni .
Það sem átt er við þegar spurt er hvort hægt sé að stöðva öldrun er því fremur hvort koma megi í veg fyrir hrörnun , hvort fólk geti verið síungt til líkama og sálar .
Í þessum skilningi hefur hiklaust náðst nokkur árangur .
Fólk lifir lengur og það er við góða heilsu , bæði líkamlega og andlega , lengur en áður gerðist .
Fyrir öllu þessu hefur Pálmi gert góða grein í svörum sínum við ofangreindum spurningum .
En hversu erfitt er eiginlega að stöðva öldrun algjörlega ?
Það er ekki úr vegi að byrja á einfaldari hlutum en lifandi verum .
Væri til dæmis hægt að halda bíl « síungum » , ef svo má segja ?
Einfaldasta leiðin til að halda bíl í sínu upprunalega horfi um langan tíma er vitaskuld að nota hann ekkert .
Láta hann bara standa á þurrum stað þar sem fuglar eða geitungar komast ekki að til að gera sér hreiður eða bú í vélinni eða á öðrum óheppilegum stöðum .
En bíll , sem haldið er « síungum » með þessu móti , er engum til gagns .
Önnur leið og algengari er að skipta reglulega um þá hluta sem slitna .
Á löngum tíma má jafnvel gera ráð fyrir að öllum upprunalegum hlutum bílsins hafi verið skipt út fyrir nýja .
Þegar við hugum að möguleikanum á að endurnýja alla hluta smíðisgripa verður á vegi okkar gömul gáta .
Gáta þessi er kennd við skip Þeseusar sem var sæfari og alhliða hetja í fornöld Grikklands .
Skipið var varðveitt um margar kynslóðir í höfninni í Aþenu og eftir því sem plankarnir fúnuðu var skipt um þá og nýir settir í þeirra stað .
Þar kom svo að skipt hafði verið um alla upprunalegu plankana .
En þá má líka hugsa sér að gömlu plönkunum hafi verið haldið til haga og þeim raðað saman í skip nákvæmlega eins og hið upprunalega skip Þeseusar .
Spurningin er þá sú hvort skipið er í raun skip Þeseusar , það sem er úr nýju plönkunum eða hitt sem er úr þeim upprunalegu .
Maður skyldi því gá að sér þegar skipt er um slitna hluta smíðisgripa .
Í staðinn fyrir að upprunalegi hluturinn haldist í góðu lagi gæti maður glatað upprunalega hlutnum og staðið uppi með nýjan hlut , að vísu mjög líkan þeim upprunalega , en engu að síður ekki sama hlutinn .
Þetta skiptir kannski ekki máli þegar um er að ræða bíla og skip .
Þá skiptir ekki máli hvort maður hefur sama hlutinn , það er nóg að hafa sams konar hlut .
En ef við snúum okkur nú aftur að mannfólkinu þá vandast málið .
Hugsum okkur að við reynum að hafa sama hátt á með mannfólkið og við höfum með smíðisgripi .
Þegar fólk slitnar , þá skiptum við um hluta .
Fólk fær nýja mjöðm þegar sú gamla er orðin stirð , nýtt hjarta þegar gamla hjartað er orðið stíflað af fitu , ný lungu þegar þau gömlu er orðin full af sóti , og svo framvegis .
Við getum hugsað okkur að enn meiri tækni geri læknum kleift að skipta um einstaka vöðvafrumur og jafnvel taugafrumur .
Væri þá ekki hægt að halda öllum síungum .
Kannski svarið sé að með slíkri tækni mætti einmitt halda öllum síungum .
En kannski væri ekki verið að halda sama fólkinu síungu heldur væri slitnu fólki skipt út fyrir nýtt og hraustara fólk .
Að vísu væru nýju einstaklingarnir nokkuð svipaðir þeim gömlu , en þeir væru ekki sömu einstaklingarnir .
Og það finnst okkur líklega ekki nógu gott .
Hugsum okkur að við eigum hund sem er okkur afskaplega kær .
Einn góðan veðurdag er ekið yfir hundinn og hann deyr .
Það er okkur lítil huggun harmi gegn að fá nýjan hund , jafnvel þótt sá nýi sé sams konar og sá gamli .
Eða hugsum okkur 10 ára strák sem fer í sveit yfir sumar .
Þegar hann kemur heim þá segja foreldrar hans að hann geti bara verið áfram í sveitinni því þau hafi fengið sams konar strák annarsstaðar .
Þetta væri vissulega ótækt .
Málið er að það er ekki alltaf nóg að hafa samskonar hluti , stundum dugir ekkert minna en sami hluturinn .
Niðurstaðan er því sú að jafnvel þótt læknavísindin tækju slíkum framförum að það mætti viðhalda fólki út í hið óendanlega , þá er ekki þar með ljóst að sömu einstaklingarnir lifðu um aldir og væru síungir .
Í svari Ólafs Páls Jónssonar við spurningunni Ef heili væri tekinn úr einni manneskju og settur í aðra , væri það þá eins og að færa harðan disk úr einni tölvu í aðra ?
er velt upp skyldum álitamálum .
Fyrri lið spurningarinnar , hvort hægt sé að sanna vísindalega einhver trúarbrögð , er fljótsvarað .
Svarið er « Nei » .
Ástæða þess að ekki er hægt að sanna vísindalega nein trúarbrögð er einfaldlega að það er ekki hægt að sanna vísindalega neinar kenningar , hvort sem kenningarnar eru hluti af trúarbrögðum eða vísindalegar kenningar , til dæmis lögmál Newtons .
Það er aðeins í stærðfræði sem hugtakið « sönnun » hefur þá merkingu sem margir vilja eigna öllum vísindum .
Þótt vísindalegar athuganir geta ekki sannað kenningar þá geta þær stutt kenningar , hvort sem þær tilheyra trúarbrögðum eða vísindagreinum .
Um það leyti sem Newton setti fram kenningar sínar voru gerðar gífurlega margar athuganir á hreyfingu efnislegra hluta .
Þessar athuganir féllu svo vel að kenningunum að menn freistuðust til að segja að þær væru sannaðar .
En svo fór að syrta í álinn .
Athuganir á braut Merkúríusar stönguðust á við kenningar Newtons og þegar Einstein setti fram afstæðiskenningu sína var ljóst að kenningum Newtons bar að hafna sem algildri lýsingu á veruleikanum .
Þær standa þó enn fyrir sínu sem lýsing á afmörkuðum hluta veruleikans .
En skyldi vera hægt að afsanna trúarbrögð með aðferðum vísindanna ?
Þessari spurningu er ekki auðvelt að svara .
Vísindalegar kenningar má augljóslega afsanna .
Í öllum greinum vísindanna hafa menn haldið fram kenningum sem síðan hafa verið hraktar með aðferðum vísindanna , og í raun má segja að tilgangur vísindamanna með því að gera tilraunir sé að athuga hvort hægt sé að afsanna kenningar .
En er hægt að gera tilraunir eða athuganir sem afsanna trúarbrögð ?
Einn vandi við að afsanna kenningar trúarbragða er að slíkar kenningar þarf að túlka ; það má skilja þær á ólíka vegu .
Stundum er litið svo á að þróunarkenning Darwins stangist á við sköpunarsöguna í fyrstu bók Móses og á sínum tíma töldu sumir að sólmiðjukenning Kópernikusar stangaðist á við kenningar eða fullyrðingar Biblíunnar .
En hvort vísindin og trúarbrögðin stangast á fer eftir því hvernig við túlkum kenningar trúarbragðanna , hvernig við skiljum bækur eins og Biblíuna eða Kóraninn , eða hvaða annað trúarrit sem er .
En jafnvel þótt við leggjum túlkunarvandann til hliðar hafa trúarbrögð annað einkenni sem brynjar þau gegn vísindunum .
Þær kenningar sem kalla má kjarna trúarbragðanna eru kenningar um gildismat fremur en staðreyndir og um tilveru handan þessa heims fremur en þá tilveru sem við höfum reynslu af .
Þetta eru kenningar um hvað sé rétt og rangt og hvað taki við eftir dauðann .
Og vísindalegar kenningar hafa næsta lítið um þessi efni að segja ; það er til að mynda ekki hægt að gera tilraunir eða athuganir sem geta hrakið slíkar kenningar .
Það er því lítill möguleiki á að hrekja trúarbrögð með aðferðum vísindanna .
En getur þá ekkert stangast á við kenningar trúarbragðanna ?
Í gegnum aldirnar hafa heimspekingar og kristnir guðfræðingar rökrætt vanda sem kallaður hefur verið bölsvandinn .
Til að lýsa þessum vanda skulum við gefa okkur eftirfarandi tilgátur .
1 .
Guð er almáttugur og algóður .
2 .
Algóð vera reynir eftir fremsta megni að útrýma böli .
3 .
Almáttug vera getur útrýmt öllu ástæðulausu böli .
4 .
Það er ástæðulaust böl í heiminum .
Fyrsta tilgátan er ein af grundvallarsetningum kristinnar trúar .
Önnur og þriðja tilgátan virðast vera augljós sannindi um hvaða algóðu og almáttugu veru sem er .
Fjórða tilgátan virðist vera augljós reynslusannindi ; við þurfum ekki annað en að fylgjast með fréttum til að sannfæra okkur um þetta .
En þessar fjórar tilgátur eru ósamrýmanlegar ; að minnsta kosti ein þeirra hlýtur að vera ósönn .
Ég ætla ekki að ræða bölsvandann frekar , en nefni hann einungis vegna þess að sú staðhæfing að það sé ástæðulaust böl í heiminum virðist , við fyrstu sýn að minnsta kosti , stangast á við kristna trú .
En gætum þá að því í lokin að sú staðhæfing að það sé ástæðulaust böl í heiminum er ekki vísindaleg staðhæfing heldur siðferðileg .
< Frekara lesefni >
Þegar talað er um eðli vísindalegra skýringa er átt við einkenni slíkra skýringa sem gera þær frábrugðnar annars konar skýringum , til dæmis hversdagslegum skýringum .
En hvaða einkenni skyldu þetta vera ?
Lítum fyrst á skýringu á einhverju hversdagslegu fyrirbæri .
Í bókinni Þannig hugsum við segir bandaríski heimspekingurinn John Dewey ( 1859-1952 ) frá fyrirbæri sem hann tók eftir einn daginn þegar hann stóð við uppvaskið .
Þegar hann tók glös upp úr heitu vatninu og hvolfdi þeim á disk mynduðust sápukúlur undan glasbrúninni sem stækkuðu til að byrja með , stóðu síðan í stað , en drógust svo aftur saman og hurfu undir glasbrúnina .
Hvernig stóð á þessu ?
Dewey gefur eftirfarandi skýringu : Þegar glas er tekið upp úr heitu vatninu og hvolft á disk þá lokast kalt loft inni í glasinu .
Loftið hitnar síðan rólega vegna þess hve glasið sjálft er heitt .
Þetta leiðir til þess að rúmmál loftsins eykst og sápufilman sem myndast milli glasbrúnarinnar og disksins þenst út og myndar sápukúlur .
Þessi skýring hefur margt til síns ágætis .
Meðal annars sýnir hún að það mátti búast við að sápukúlur mynduðust undir þessum kringumstæðum , og hún sýnir líka að við getum búist við að svipaðar sápukúlur myndist við kringumstæður sem eru sambærilegar þótt þær séu ekki endilega nákvæmlega eins .
En er rétt að kalla þessa skýringu vísindalega ?
Um miðja öldina setti þýski heimspekingurinn Carl Gustav Hempel ( 1905 - 1997 ) fram hugmyndir um vísindalegar skýringar .
Hugmynd hans var sú að vísindalegar skýringar væru settar saman úr tvenns konar setningum .
Annars vegar setningum sem lýstu tilteknum staðreyndum og hins vegar setningum sem lýstu almennum lögmálum .
Við getum kallað þessar setningar efnivið skýringarinnar .
Það sem á að skýra , en það getum við kallað tilefni skýringarinnar , skyldi svo leiða af þessum efnivið samkvæmt reglum rökfræðinnar .
Þetta líkan kallaði Hempel lögbundna afleiðsluskýringu .
Af þessu má sjá að Hempel gerir tvær grundvallarkröfur til vísindalegra skýringa :
1 .
Í efnivið skýringarinnar skal að minnsta kosti eitt almennt lögmál gegna lykilhlutverki ; við getum sagt að skýringin skyldi byggja á að minnsta kosti einu almennu lögmáli , og 2. tilefni skýringarinnar skal leiða af efniviðnum samkvæmt reglum rökfræðinnar .
Í sinni einföldustu mynd er hugmynd Hempels þessi : Setjum sem svo að setningin T lýsi fyrirbæri sem við viljum skýra ; T er tilefni skýringarinnar .
Lögbundin afleiðsluskýring lítur þá út eins og ströng röksemdafærsla þar sem niðurstaðan er tilefni skýringarinnar en forsendurnar eru efniviður hennar :
S1 , S2 , ...
Sn L1 , L2 , ...
Lm _ _ _ _ _ _ _ _ _ _ _ _ _ _ T
Hér eru « S1 , S2 , ...
Sn » setningar sem lýsa tilfallandi staðreyndum , « L1 , L2 , ...
Lm » setningar sem lýsa almennum lögmálum , og T er sem fyrr tilefni skýringarinnar .
Ef við lítum nú á skýringu Deweys á tilurð sápukúlnanna þá getum við sett í stað « S1 , S2 , ...
Sn » setningar eins og :
« Glösin voru heit » , « loftið var kalt » , « glösunum var hvolft á disk » , « það myndaðist loftþétt sápufilma á milli glasabarmanna og disksins » .
Dewey nefnir engin almenn lögmál en við getum séð að hann gerir óljóst ráð fyrir eftirfarandi lögmáli :
Þegar loft hitnar þenst það út .
En við þyrftum líka lögmál um varmastreymi milli misheitra efna , lögmál um þaneiginleika sápufilmu og fleiri .
Þar sem svona lögmál eru ekki nefnd í skýringu Deweys er ljóst að hún telst ekki vísindaleg skýring samkvæmt líkani Hempels .
En kannski mætti líta á skýringu Deweys sem einskonar uppkast að vísindalegri skýringu .
Hugmyndir Hempels höfðu gífurleg áhrif í vísindaheimspeki á seinni hluta 20. aldar , og enn þann dag í dag er varla rætt um skýringar í vísindum án þess að nefna Hempel til sögunnar .
Á seinni árum hefur mönnum þó orðið ljóst að líkan Hempels getur ekki verið rétt .
Lítum til dæmis á eftirfarandi mynd .
Sólin skín á flaggstöngina sem varpar skugga á jörðina .
Nú getum við útskýrt hvers vegna skugginn er jafn langur og hann í raun er með því að líta á hæð flaggstangarinnar og sólarhæðina .
Lengd skuggans má svo reikna með einföldum reglum úr flatarmálsfræði .
Dæmigerð lögbundin afleiðsluskýring á lengd skuggans gæti því litið svona út :
Flaggstöngin er 5 metrar .
Sólarhæðin er 30 gráður .
a = b x tan ( B ) _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ Lengd skuggans er 8,66 m
Enn höfum við ekkert sem stangast á við líkan Hempels .
En meinið er að ef ofangreind skýring á lengd skuggans er góð og gild , þá er líka hægt að útskýra hvers vegna flaggstöngin er 5 metra há út frá lengd skuggans .
En það getur ekki verið rétt .
Það sem útskýrir lengd flaggstangarinnar eru allt annars konar atriði , til dæmis staðlar um lengdir flaggstanga , hvaða efniviður er tiltækur , jafnvel veðurfar og kannski lögmál um kraftvægi .
Í öllu falli getur lengd skuggans ekki útskýrt hæð flaggstangarinnar .
En þó er ekkert að athuga við slíka skýringu samkvæmt líkani Hempels .
Dæmið verður enn skýrara ef við hugsum okkur að það sé ekki flaggstöng sem skugginn fellur af heldur lifandi tré .
Við gerum ráð fyrir því að skýra megi á vísindalegan hátt hvers vegna tré ná tiltekinni hæð .
Hér kemur til veðurfar , arfbundnir eiginleikar trjátegundarinnar , frjósemi jarðvegsins og fleira .
En þótt það séu ótal þættir sem ráði hæð trjáa þá er lengd suggans sem þau varpa ekki einn af þeim .
Dæmið af skugga flaggstangarinnar sýnir að líkan Hempels er ekki fullburða greinargerð fyrir vísindalegum skýringum .
En þótt líkanið sé kannski ekki nema brot af sannleikanum um vísindalegar skýringar , þá eru líklega flestir sammála um að skilyrðin tvö sem ég nefndi að ofan , að í efniviði skýringarinnar skuli almennt lögmál gegna veigamiklu hlutverki og að tilefnið skuli leiða af efniviðnum samkvæmt reglum rökfræðinnar , fari nærri lagi .
Ríkið eða Politeia ( « stjórnskipan » ) eins og það heitir á frummálinu er hiklaust eitt af merkustu ritum vestrænnar heimspeki , en hvort það sé merkast er önnur saga .
Ríkið er til í íslenskri þýðingu Eyjólfs Kjalars Emilssonar , gefið út í ritröð Lærdómsrita Hins íslenzka bókmentafélags árið 1991 .
Í ítarlegum inngangi að verkinu segir Eyjólfur meðal annars :
[ Ríkið ] fjallar vissulega um stjórnspeki , nánar tiltekið um hið fullkomna ríki eða stjórnskipan .
En það hefur líka lengi borið undirtitilinn « Um réttlæti » , og hver lesandi sannfærist sennilega fljótt um að réttlæti fremur en nokkur stjórnskipan hljóti að vera meginefni þess .
Sami lesandi fer þó kannski að efast um þetta þegar líður á lesturinn : höfundurinn virðist til dæmis segja allt eins margt um skáldskap og um réttlæti eða skipan fyrirmyndarríkisins .
Og svo er sérkennilegur kafli um miðbik verksins , sem fjallar um hvað sé draumur og hvað veruleiki , sem virðist vera óumdeilanleg kóróna þess og tilgangur .
Samhliða vangaveltum um þetta allt kann lesandinn að fá óljóst hugboð um einhverja undiröldu , efni sem virðist ekki vera í fyrirrúmi en skýtur öðru hverju upp kollinum , og kann þegar upp er staðið að vera höfuðviðfangsefni þess : hvað er mönnum eiginlegt og hvað ekki .
Líklega er óhætt að segja að kenningar Platons um stjórnspeki hafi ekki hlotið hljómgrunn í vestrænni heimspeki .
Fyrstur manna til að andmæla þeim var nemandi Platons , Aristóteles , en hann var raunar á öndverðum meiði við Platon um flestar greinar heimspekinnar .
Aftur á móti hafa kenningar Platons um eðli veruleikans , þrískiptingu sálarinnar og hvað sé mönnum eiginlegt verið afdrifaríkar í sögu vestrænnar heimspeki .
< Heimild >
Immanuel Kant var einn merkasti hugsuður vestrænnar heimspeki .
Hann fæddist árið 1724 í bænum Königsberg í Prússlandi og dó þar áttatíu árum síðar , árið 1804 .
Í yfirliti sínu yfir sögu mannsandans segir Ágúst H. Bjarnason meðal annars :
Ævi Kants er líkt farið og flestra annara andans mikilmenna ; hún er ærið viðburðalítil hið ytra , en því ríkara lífi hefur maður þessi lifað hið innra eins og ráða má af verkum hans .
Heimspekiferli Kants er gjarnan skipt niður í þrjú tímabil .
Fyrsta tímabilið nær frá árinu 1747 til ársins 1770 ; fyrra árið kom fyrsta verk Kants út , Um hið rétta mat á kröftum lífsins en seinna árið gaf Kant út bókina Um form og lögmál hins skynjanlega og hins skiljanlega .
En árið 1770 fékk Kant verk skoska heimspekingsins Davids Hume , Rannsókn á skilningsgáfunni upp í hendurnar .
Þar rökstyður Hume meðal annars þá kenningu að einungis sé hægt að öðlast þekkingu á því sem maður hefur reynslu af og þess vegna mætti afskrifa alla frumspeki eins og hún hafði verið stunduð um aldir og eins og Kant hafði sjálfur lagt stund á hana .
Kant gat engan veginn fallist á niðurstöðu Humes , en hins vegar gat hann ekki neitað því að Hume færði snjöll rök fyrir kenningu sinni .
Það var því úr vöndu að ráða .
Kant sagði svo frá að verk Humes hefði vakið hann upp af svefni kreddufestunnar .
Áratuginn eftir að Kant vaknaði af þessum svefni skrifaði hann nánast ekkert , en hugsaði því meira .
Þessi áratugur er annað tímabilið í heimspekiferli Kants .
Þriðja tímabilið hófst árið 1781 en þá tók Kant til við skriftir á ný og þá með þeim ósköpum að hann skrifaði á nokkrum mánuðum verkið og gerðist með því verki örlagavaldur í sögu vestrænnar heimspeki og menningar .
Meginviðfangsefni Kants í þessu verki eru takmörk mannlegrar skynsemi og þar með möguleikinn á frumspekilegri þekkingu .
Í kjölfar Gagnrýni hreinnar skynsemi fylgdu tvö önnur stórvirki , Gagnrýni verklegrar skynsemi , sem fjallar um siðfræði , og Gagnrýni dómgreindarinnar , þar sem hann fjallar um tilgang og fegurð .
Auk þessara verka skrifaði Kant nokkur smærri verk , meðal annars Frumspeki siðlegrar breytni og Grundvöll að frumspeki siðferðisins .
Segja má að heimsmynd Kants sé af tvennum toga spunnin .
Annars vegar er um að ræða trú á möguleika mannsins til að öðlast þekkingu á tilverunni .
Hér voru náttúruvísindi Newtons fyrirmyndin .
Hins vegar er trú á Guð og algilda siðfræði .
Heimspeki Kants er svo öðrum þræði tilraun til að tvinna þessa ólíku þræði saman í heilsteypta mynd .
Þetta endurspeglast í eftirfarandi orðum sem tekin eru úr niðurlagi Gagnrýni verklegrar skynsemi í þýðingu Ágústar H. Bjarnasonar :
Tvennt er það , sem hrífur sálina með sífelt nýrri og sívaxandi aðdáun og lotningu , því oftar og því lengur sem hugsunin fjallar um það : hinn alstirndi himin yfir mér og siðalögmálið í brjósti mér .
< Heimildir og frekara lesefni > < Gagnlegar vefsíður >
Rökfræði fjallar um það hvenær eina setningu , sem við köllum niðurstöðu , leiðir af öðrum setningum , sem við köllum þá forsendur .
Hverjar yrðu afleiðingar hitafarslækkunar sem nemur 5°C á Íslandi ?
Ef 5 gráðu hitafarslækkun skilaði sér jafnt á öllum árstímum og hitafall með hæð yrði ekki ólíkt því sem nú er mætti fá nokkra hugmynd um hvernig umhorfs væri á láglendi á Íslandi með því að líta til landsvæða sem eru í um 800 metra hæð yfir sjó .
Í þeirri hæð er harla lítill gróður , snjór þekur jörð allan veturinn , skaflar lifa sumarið af og frost fer víða ekki úr jörðu .
Þegar til lengri tíma er litið mundu jöklar ganga fram og hylja stóran hluta landsins , svo fremi að úrkoma minnki ekki verulega .
Afleiðingar slíkrar veðurfarsbreytingar yrðu töluverðar .
Hefðbundinn landbúnaður legðist líklega að mestu af , samgöngur á landi yrðu erfiðari vegna aukinna snjóþyngsla og kreppa mundi að vatnsorkuframleiðslu vegna minni leysingar á hálendinu .
Náið samhengi er milli sjávarhita og lofthita og ef sjórinn umhverfis Ísland kólnaði verulega gæti það haft mjög neikvæð áhrif á lífríkið í sjónum og þar með á sjávarafla .
Vera má að þessi síðastnefndi þáttur yrði alvarlegasta afleiðing mikillar kólnunar veðurfars og gæti jafnvel riðið byggð í landinu að fullu .
Ef svo færi að veðurfar kólnaði verulega á Íslandi , til dæmis vegna breyttra sjávarstrauma , er líklegast að kólnunin yrði mest að vetrarlagi , en minni á sumrin .
Eftir sem áður gætu afleiðingarnar orðið miklar og í þeim dúr sem tíundað hefur verið .
Þá yrði þó enn hægt að njóta hlýrra sumardaga í innsveitum .
Hver er munurinn á hvirfilbyl og fellibyl ?
Hvirfilbyljir eða skýstrókar ( á ensku tornado ) eru ógnarhvassar en smáar hringiður í neðsta hluta gufuhvolfsins , en fellibyljir ( e. tropical hurricane , hurricane ) eru víðáttumikil óveður sem ná frá yfirborði jarðar upp að veðrahvörfum .
Algengt er hins vegar að skýstrókar myndist í fellibyljum .
Skýstrókar og fellibyljir eiga það sameiginlegt að myndast í óstöðugu lofti , en svo heitir þegar hlýtt loft er undir köldu lofti .
Þá er einkar mikilvægt fyrir skýstróka að vindur aukist með hæð næst jörðu , en losun dulvarma gegnir á hinn bóginn aðalhlutverki í myndun og viðgangi fellibylja ( með dulvarma er átt við varmann sem losnar þegar rakinn í loftinu þéttist ) .
Fellibyljir myndast yfir úthöfum og eru gjarnan 200-1000 km í þvermál , en skýstrókar geta bæði myndast yfir landi og sjó og eru þeir oft innan við hundrað metrar í þvermál .
Samt sem áður verður ekki síður hvasst , og jafnvel hvassara í skýstrókum en fellibyljum .
Fellibyljir lifa dögum saman , en skýstrókar stundum ekki nema í nokkrar mínútur og í mesta lagi örfáar klukkustundir .
Fellibyljir geta ekki myndast við Ísland , en leifar af fellibyljum berast stundum til landsins .
Skýstrókar geta hins vegar myndast á Íslandi , en það er afar sjaldgæft .
Sagt er frá fellibyljum í öðrum svörum á vísindavefnum sem má finna með leitarvél okkar , og í ensk-íslenska veðurorðasafninu á vefnum má finna þýðingar og skýringar á ýmsum enskum heitum sem stundum valda ruglingi .
Hver yrðu áhrif sólarljóssins á jörðina ef ekki væri raki í andrúmsloftinu sem dreifir og endurkastar því ?
stuttu máli má segja að raki eða vatnsgufa í lofthjúpnum sé ein af gróðurhúsalofttegundunum .
Líklegast er því að minni raki í loftinu mundi leiða til nokkurrar kólnunar .
Málið er þó talsvert flókið eins og nánar kemur fram í textanum hér á eftir .
Lofthjúpur jarðar fær nær allan sinn varma með geislun frá sólinni .
Því má nærri geta að endurkast og gleypni jarðaryfirborðs og lofts gagnvart sólarljósi skiptir miklu um hitafar í lofthjúpnum .
Vatnsgufa er þeirrar náttúru að hún gleypir sólargeislun lítt í sig , heldur hleypir henni að mestu í gegnum sig .
Langbylgjugeislun frá jörðu eða jarðgeislun á hins vegar mun erfiðara með að komast gegnum rakt loft .
Því stuðlar raki að hærri hita við yfirborð jarðar með sama hætti og aðrar svokallaðar gróðurhúsalofttegundir .
Ef vatnsgufan þéttist í dropa sem mynda ský eykst endurkast sólgeislunar frá því sem væri í heiðríkju .
Á hinn bóginn draga ský úr varmatapi vegna jarðgeislunar og talið er að þau áhrif fari langt með að vega upp endurkast sólgeislunar ef litið er til jarðarinnar í heild sinni .
Geislunarferlin í andrúmsloftinu eru nokkru flóknari en hér er gefið til kynna .
Þannig má nefna að loftið gleypir hluta sólgeislunar sem endurvarpast af skýjum og sendir frá sér langbylgjugeislun sem aftur er að einhverju marki gleypt við yfirborð jarðar eða öðrum loftlögum .
Þá eru ský mishátt yfir jörð og getur hæð þeirra og hiti haft veruleg áhrif á hlutverk þeirra í geislunarbúskapnum .
Áhrif skýja á geislunarjafnvægi jarðarinnar er ein þeirra breytistærða í reikningum á loftslagsbreytingum sem háð er hvað mestri óvissu .
Viðamiklar rannsóknir standa yfir víða um heim á myndun og þróun skýjakerfa svo unnt verði að segja til um hlut þeirra í geislunarjafnvægi í lofthjúpi framtíðarinnar .
Hvað er fellibylur , af hverju og við hvaða aðstæður myndast fellibyljir ?
Fellibyljir eru djúpar og krappar lægðir sem myndast yfir hafi í hitabeltinu .
Lægðir þessar valda oft miklu tjóni þegar þær ganga á land , ýmist vegna fárviðris , úrfellis eða sjávarflóða sem oft fylgja .
Ólíkt lægðum sem fara um Ísland og myndast og dýpka á mörkum kaldra og hlýrra loftmassa sækja fellibyljir orku sína í varma sem losnar úr læðingi við að raki í lofti þéttist í skýjadropa .
Slík þétting á sér stað í risavöxnum skúraklökkum þar sem uppstreymi er mikið .
Nauðsynlegt skilyrði þess að uppstreymi með rakaþéttingu eigi sér stað í stórum stíl er hlýtt og rakt loft nálægt yfirborði jarðar .
Þær aðstæður má finna yfir úthöfum í hitabeltinu , þar sem fellibyljir verða til og eflast .
Fellibylurinn Frances nálgast strönd Flórída .
Skúraklakkarnir sem eru undanfari fellibyljanna myndast og raðast einkum saman í lægðardrögum í staðvindabeltinu .
Þegar komið er nokkur hundruð kílómetra frá miðbaug er svigkraftur jarðar nægilega sterkur til að sveigja loft af leið þess inn að miðju lægðar .
Kemst þannig á hringstreymi sem er haldið við af jafnvægi þrýstikrafts , svigkrafts jarðar og miðflóttakrafti .
Deila má um hvort nefna eigi síðastnefndu þættina krafta , því hér er um að ræða hröðun sem er til komin vegna snúnings jarðar og vegna hringhreyfingar loftsins umhverfis fellibylinn .
Þrýstikrafturinn togar loftið inn að miðju lægðarinnar , en svigkrafturinn og miðflóttakrafturinn leitast í grófum dráttum við að toga loftið út frá miðju lægðarinnar .
Oft er miðað við að yfirborðshiti sjávar þurfi að vera 26°C hið minnsta til að fellibylur geti myndast .
Við suðurströnd Íslands fer sjávarhiti ekki mikið yfir 10°C og má á því sjá að sjórinn þyrfti að hlýna mikið til að fellibyljir gætu myndast á okkar slóðum .
Á hinn bóginn verða stundum til smáar en krappar lægðir á norðurslóðum sem svipar nokkuð til fellibylja , en eru víðáttuminni og hvergi nærri eins djúpar .
Eru það svokallaðar heimskautalægðir , en þær myndast í ísköldu lofti sem streymir yfir tiltölulega hlýjan sjó .
Líkt og fellibyljir sækja lægðir þessar orku sína að verulegu leyti í losun dulvarma við þéttingu raka .
Árlega berast nokkrir fellibyljir á norðurhveli jarðar inn á norðanvert Atlantshaf og þar geta þeir stuðlað að myndun krappra lægða af þeirri gerð sem myndast í vestanvindabeltinu og fara oft um Ísland .
Leifar af fellibyl orsökuðu mikið óveður á Íslandi 24. september 1973 .
Tjón var töluvert og er veðrið meðal annart minnistætt vegna þess hve mörg tré féllu í Reykjavík .
Óveður þetta hefur verið kennt við fellibylinn Ellen .
Sagt er frá nafngiftum fellibylja í öðru svari á Vísindavefnum og margvíslegan fróðleik má finna um fellibylji hjá Bandarísku fellibyljastofnuninni .
Eins má lesa um fellibylji í grein eftir Trausta Jónsson í Náttúrufræðingnum , 2. hefti 1990 .
Er eitthvað til í því að morgunroði boði vætu en kvöldroði þurrk ?
Ef svo er , hvers vegna ?
Gömul trú er að morgunroðinn væti en kvöldroðinn bæti og er þá þurrkur talinn til bóta .
Erfitt er að leggja mat á hversu marktæk þessi regla er .
Við hefðbundnar veðurathuganir er roði á himni ekki skráður , svo að leita þyrfti annarra heimilda eða gera sérstakar athuganir um nokkra hríð .
Hugsanlega mætti meta líkur á roða á himni frá gervihnattamyndum af skýjum , en það væri viðamikið verk og óhjákvæmileg óvissa í niðurstöðum .
Forsenda þess að morgun- eða kvöldroði sjáist er að sól sé ekki hulin skýjum .
Morgunroði sést semsagt ef léttskýjað er í austri og til að kvöldroði verði þarf að vera léttskýjað í vestri .
Ef sólin skín upp undir ský sem eru nærri þeim sem horfir getur roðinn orðið mjög mikill .
Nú hagar svo til að skýja- og úrkomukerfi koma oftast að Íslandi úr suðvestri og berast til norðausturs .
Má því túlka kvöldroðann á þann veg að ekkert slíkt kerfi sé um það bil að koma upp að landinu og því ekki yfirvofandi úrkoma .
Skýjabakki sem eykur á morgunroða gæti verið undanfari rigningar sem er að berast úr vestri eða suðvestri , en ef svo er fengjust um það betri upplýsingar með því einu að líta til vesturs og athuga hversu þungbúið væri í þeirri átt .
Ljóst er að þessi aðferð við veðurspár á misvel við eftir landshlutum á Íslandi .
Suðvestanlands fylgir úrkoma oftast skýja- og úrkomukerfum sem koma úr suðvestri , en það á síður við norðaustanlands .
Margir aðrir annmarkar eru á að beita roðareglum við veðurspár .
Má þar til dæmis nefna að skýjakerfi geta borist hraðar en svo að til þeirra sjáist að kvöldi þótt hann nái að þykkna upp yfir nóttina og rigni með morgninum .
Þá fellur hluti úrkomu á Íslandi úr skúraskýjum sem ekki tengjast stórum skýja- og úrkomukerfum , heldur myndast á svipuðum slóðum og úrkoman fellur .
Það á til dæmis við um síðdegisskúrir á sumardögum , en þar fer einmitt úrkoma sem olli áhyggjum hjá stórum hluta þeirra kynslóða sem studdust helst við veðurboða í stíl við morgun- og kvöldroða .
Hver er munurinn á daggarmarksmælingu og venjulegri hitamælingu ?
Daggarmark er sá hiti sem lækka þarf loft niður í við óbreyttan þrýsting og óbreytt rakainnihald til að rakinn í loftinu þéttist .
Ýmsar leiðir eru til að mæla raka í lofti og felst ein þeirra í að mæla hita á blautri dulu sem vafin er um kvikasilfurskúlu hefðbundins hitamælis .
Sé loftið ekki mettað gufar vatn upp af dulunni .
Við það tapast varmaorka frá mælinum og hiti hans lækkar .
Því þurrara sem loftið er , því örari verður uppgufunin og því meiri munur verður á þeim hita sem mælist á vota hitamælinum og þurrum hitamæli .
Út frá þessum mun og lofthita er svo unnt að reikna daggarmark loftsins , eða réttara sagt vatnsgufunnar í loftinu .
Af þessu sést að tilgangur daggarmarksmælingar er í rauninni ekki sá að mæla hita í venjulegum skilningi heldur að mæla rakastig loftsins .
Hvernig er veðurfar á norðurpólnum og hvers vegna er þar svona mikill ís ?
Upphafleg spurning var sem hér segir :
Mig hefur alltaf langað að vita hvort það væru einhver veður á norðurpólnum ?
Er bara frost og logn en aldrei vindur ?
Af hverju myndast allur þessi ís ?
Ólíkt því sem er á suðurskauti jarðar er ekkert meginland á norðurheimskautinu , heldur haf sem þakið er ís allan ársins hring .
Engar veðurathuganir eru á heimskautinu sjálfu , en sjálfvirkar veðurstöðvar eru á víð og dreif um ísinn sem þekur Norður-Íshafið og senda þær fréttir af lofthita og loftþrýstingi nokkrum sinnum á dag .
Á norðurslóðum hafa varmaskipti milli hafs og lofts mikil áhrif á veðurfar .
Ísinn sem þekur Norður-Íshafið kemur að mestu í veg fyrir að sjórinn hiti andrúmsloftið og hitafar er þess vegna líkt því sem er á meginlöndum , en það einkennist af miklum hitamun vetrar og sumars .
Yfir kaldasta tíma ársins lætur nærri að meðalhiti á norðurheimskautinu sé um -35oC , en um hásumarið nær meðalhitinn upp undir frostmark .
Í ljósi þessa fimbulkulda er ekki að undra þótt yfirborð hafsins sé að langmestu leyti frosið allan ársins hring .
Ísland er í norðurjaðri vestanvindabeltisins og í því belti er mikill lægðagangur .
Lægðunum tengist úrkoma og vindur .
Á norðurheimskautinu eru lægðir mun fátíðari og grynnri en við Ísland .
Vindur er því að jafnaði hægari en við Ísland , einkum að vetrarlagi þegar lægðir eru tíðar og djúpar í vestanvindabeltinu .
Úrkoma í Norður-íshafinu er líka lítil , ekki nema um tíundi hluti þeirrar úrkomu sem mælist á láglendi á sunnanverðu Íslandi .
Skýjahula er líka að jafnaði minni yfir norðurheimskautinu en á okkar slóðum .
Af þessu má álykta að heimskautanóttin þarf ekki að vera svo ýkja dimm þó að hún sé löng , því að oft nýtur birtu frá tungli , stjörnum eða norðurljósum sem endurvarpast frá ísnum .
Hvað er vindur ?
Lárétt hreyfing andrúmslofts er jafnan kölluð vindur .
Venja er að nefna lóðrétta hreyfingu loftsins uppstreymi eða niðurstreymi , en þó er ekki ávallt skýr greinarmunur gerður á láréttri og lóðréttri hreyfingu og hugtakið vindur er stundum haft um hreyfingu lofts sem að hluta er lóðrétt .
Sem dæmi um slíkt má nefna fallvind ( e. katabatic wind ) sem verður er kalt loft sígur undan eigin þunga niður fjallshlíðar .
Meira er sagt frá vindi í svari við spurningunni Af hverju er vindur ?
og í öðru svari við spurningunni Af hverju er vindur í lægðum alltaf rangsælis á norðurhveli jarðar ? .
Af hverju er vindur í lægðum alltaf rangsælis á norðurhveli jarðar ?
Í lægðum og hæðum lætur nærri að jafnvægi ríki milli tveggja krafta , þrýstikrafts og svigkrafts jarðar sem er oft kenndur við franska verkfræðinginn og stærðfræðinginn Coriolis .
Þrýstikraftur togar loftið inn að lægð .
Sem dæmi um loftstraum af völdum þrýstikrafts má nefna vind úr uppblásinni blöðru , en loftið streymir út meðan loftþrýstingur inni í blöðrunni er hærri en utan hennar .
Svigkraftur er til kominn vegna snúnings jarðar og sveigir hann loftið til hægri á norðurhveli .
Unnt er að fá nokkra tilfinningu fyrir svigkrafti jarðar með því að hugsa sér flugvél á leið frá Ísafirði til Keflavíkur .
Á leiðinni snýst jörðin og Keflavík með og ef ekki væri tekið tillit til þessa snúnings í stefnu vélarinnar lenti hún úti í sjó fyrir vestan land .
Þetta gildir jafnvel þótt við tökum snúning Ísafjarðar með og hugsum okkur að flugvélin byrji ferðina með þeim snúningi , svipað og þegar bolta er hent milli tveggja farartækja á ferð .
Ísafjörður snýst nefnilega hægar en Keflavík !
Við reikninga þykir oft hentugt að líta svo á að um sé að ræða kraft sem togi flugvélina til hægri .
Jafnvægi næst milli kraftanna tveggja er loftið hreyfist rangsælis umhverfis lægðir , en réttsælis umhverfis hæðir á norðurhveli jarðar .
Þá er miðað við sólargang eins og við eigum að venjast á norðurhveli en hann er gagnstæður á suðurhveli eins og kunnugt er .
Þar sem við ætlum einmitt að bregða okkur þangað er betra að segja að hreyfingin sé á móti klukku kringum lægðir en með klukku kringum hæðir .
Á suðurhveli jarðar hefur snúningur jarðar þau áhrif að beina vindi til vinstri og næst því sambærilegt jafnvægi þegar vindur blæs með klukku umhverfis lægðir en á móti klukku umhverfis hæðir .
Til að átta sig á því hvernig svigkraftur virðist skipta um stefnu við miðbaug er rétt að hafa í huga að svigkrafturinn verkar í sléttu eða fleti ( plane ) sem er hornrétt á möndul jarðar , og er því lárétt á heimskautunum en lóðrétt við miðbaug og liggur þar frá austri til vesturs .
Það er sá þáttur hreyfingar sem liggur í þessari sléttu sem verður fyrir áhrifum af svigkraftinum .
Ef slík hreyfing virðist vera á móti klukku þegar horft er á hana norðan frá , sýnist hún með klukku ef horft er á hana sunnan frá .
Fyrra sjónarhornið samsvarar því að við horfum á hreyfinguna ofan frá á norðurhveli en hið síðara að við horfum á hana ofan frá á suðurhveli .
Af þessu má sjá að breytingin á umferðarstefnu er ekki raunveruleg heldur tengist hún því hvernig við skiptum um sjónarhorn .
Ef við hugsum okkur að jörðin væri gagnsæ og við gætum í senn horft á hreyfingu lofts kringum lægðir á suður- og norðurhveli , mundi okkur sýnast stefna hreyfingarinnar í sléttu hornrétt á möndulinn alls staðar hin sama .
Ef við værum að horfa á jörðina norðan frá væri hún á móti klukku , hvar sem lægðirnar væru á jörðinni , en ef við horfðum á hana úr suðri væri hreyfingin með klukku .
Af ofangreindri lýsingu á sléttunni sem er hornrétt á möndul jarðar má sjá að við miðbaug fer aldrei saman að vindur og svigkraftur sem á hann verkar séu hvorir tveggja samsíða yfirborði jarðar .
Því næst ekki fyrrgreint jafnvægi milli þrýstikrafts og svigkrafts og svigkraftur skiptir litlu máli fyrir veður þar um slóðir .
Meira er sagt er frá svigkrafti jarðar og ýmsu er varðar vinda í bók Markúsar Á. Einarssonar , Veðurfræði , sem finna má á bókasöfnum .
Mundi vindakerfi jarðar breytast mikið við það að jörðin væri fullkomlega hnöttótt ?
Vindar á jörðinni stafa af mismuni í loftþrýstingi sem er til kominn af mismun í hitun loftsins milli svæða .
Þættir á borð við snúning jarðar , viðnám við jörð og fasaskipti vatns hafa svo einnig áhrif á hvernig vindar blása .
Þótt jörðin væri fullkomlega hnöttótt , þannig að öll fjöll væru jöfnuð út og ummál jarðarinnar yrði nákvæmlega hið sama hvort sem mælt yrði eftir miðbaug eða um heimskautin , er óvíst hvort grundvallarbreytingar yrðu á vindakerfum .
Við hugsum okkur væntanlega að möndulsnúningur jarðar breyttist ekki og því yrði sólgeislun við heimskautin áfram einungis brot af því sem yrði við miðbaug .
Eðli varmaskipta milli andrúmslofts annars vegar og lands og hafs hins vegar yrði sömuleiðis hið sama og fyrr .
Á hinn bóginn er vitað að fjöll ráða töluverðu um það , hvernig vindar blása .
Ef borin eru saman meðalvindakort á suðurhveli og norðurhveli jarðar sést nokkur munur , til dæmis á lögun vestanvindabeltisins .
Talið er að þessi munur stafi af ólíku hlutfalli meginlanda af yfirborði jarðar , en einnig af fjallgörðum á norðurhveli sem eiga sér ekki hliðstæðu á suðurhveli .
Ástæða er þvi til að ætla að á fullkomlega kúlulaga jörð væri vindakerfi að einhverju marki ólíkt því sem nú er á jörðinni .
Líkön sem notuð eru til að reikna þróun veðurfars á jörðinni taka ekki að fullu tillit til landslags vegna takmarkaðrar reiknigetu þeirra tölva sem til ráðstöfunar eru .
Nokkur áhersla er því lögð á að rannsaka sérstaklega áhrif fjalla á veður og veðurfar , bæði í næsta nágrenni við fjöllin sem og fjarri þeim .
Rannsóknir sem gerðar hafa verið á Íslandi benda til þess að ein orsök Íslandslægðarinnar sé Grænland og að tíðni norðvestanáttar væri meiri á vestanverðu Íslandi ef Grænland væri ekki til staðar .
Þá hefur komið í ljós að tilvist Grænlands getur stuðlað að dýpkun lægða sem fara yfir Norður-Atlantshaf á leið til Bretlandseyja og meginlands Evrópu .
Af hverju eru fellibyljum gefin nöfn ?
Fellibyljum eru gefin mannanöfn til að auðvelda umræðu um þá .
Nafngift er auk þess talin draga úr líkum á misskilningi við miðlun viðvarana ef margir fellibyljir eru samtímis á ferð .
Fyrr á tímum var algengt að fellibyljir væru nefndir eftir dýrlingum , en heimildir eru um kvenmannsnöfn frá 19. öld .
Árið 1953 hóf Bandaríska veðurstofan að gefa fellibyljum kvenmannsnöfn og síðar tók Alþjóða veðurfræðistofnunin við útgáfu nafnalista fyrir fellibylji .
Á 8. áratugnum þótti ekki lengur viðeigandi að nefna fellibylji einungis eftir konum og 1978-1979 voru karlmannsnöfn tekin upp til jafns við kvenmannsnöfn .
Fellibylurinn Floyd nálgast strönd Flórída 14. september 1999 .
Að minnsta kosti 56 dauðsföll eru rakin til hans auk þess sem hann olli miklu eignartjórn .
Nafnið Floyd er ekki lengur notað á fellibylji .
Í gangi eru 6 listar með nöfnum yfir fellibylji á Atlantshafinu sem notaðir eru til skiptis .
Þannig er listinn sem notaður er árið 2005 sá sami og notaður var árið 1999 og verður notaður aftur 2011 .
Nöfnum á þessum listum er aðeins breytt ef fellibylur hefur valdið stórfeldu eignartjóni eða mannskaða þannig að ekki þyki við hæfi að nota það aftur .
Dæmi um nöfn sem lögð hafa verið af eru « Andrew » en hann gekk yfir Bahamaeyjar , Suður-Flórída og Louisíana árið 1992 , og « Mitch » sem gekk yfir Mið-Ameríku árið 1998 .
Ólíklegt verður að telja að nafnið « Katrina » verði haft áfram á listanum eftir það mikla tjón sem hún olli í lok ágúst 2005 .
Á heimasíðu Bandarísku fellibyljastofnunarinnar er hægt að skoða þessa lista .
Vísir er að nafngift á óveðrum á Íslandi .
Jafnan er talað um « Halaveðrið » þegar átt er við mannskaðaveðrið á Halamiðum út af Vestfjörðum í febrúar 1925 .
« Engihjallaveðrið » hefur verið notað um óveður 16.-17. febrúar 1981 en það olli meðal annars töluverðu tjóni á bílum við Engihjalla í Kópavogi .
Í « Flóðaveðrinu » þann 9. janúar 1990 gekk sjór á land við suðvesturströndina og olli miklu tjóni .
Ein krappasta lægð síðustu aldar fór norður með vestanverðu landinu 3. febrúar 1991 og olli geysilegu tjóni , meðal annars á gróðurhúsum í Hveragerði .
Hefur sú lægð stundum verið nefnd « Gróðurhúsalægðin » .
Hvað er hvirfilbylur og hvers vegna gerast þeir ?
Hvirfilbylur eða skýstrokkur er loft sem snýst ógnarhratt í hring , líkt og iða sem myndast yfir útfalli í baðkari þegar vatnið streymir út .
Í samanburði við lægðir og fellibylji eru hvirfilbyljir örsmáir og skammlífir , en vindhraðinn í þeim getur samt verið meiri .
Hvirfilbyljir eru aðeins nokkur hundruð metrar í þvermál , en ferðast hæglega á annað hundrað kílómetra á 1-2 klukkustundum .
Vindhraði í hvirfilbyljum getur farið yfir 100 m / s og er eyðilegging í samræmi við það .
Loftþrýstingur í miðju hvirfilbyls er mjög lágur og í hvirfilbyljum ríkir í grófum dráttum jafnvægi þrýstikrafts og miðflóttakrafts .
Þrýstikraftur togar loft í átt að lægri loftþrýstingi , en því verður nánar lýst í svari við spurningu um vind umhverfis lægðir sem er væntanlegt á vefinn .
Miðflóttakraftur leitast við að toga loft sem er í hringhreyfingu frá miðju hringsins .
Sá kraftur er til dæmis að verki í þeytivindu sem snýr þvotti í hring og þeytir honum jafnframt út frá miðju vindunnar .
Sökum smæðar hvirfilbylja hefur svigkraftur jarðar hverfandi áhrif á þá .
Engu að síður blæs vindur oftar en ekki rangsælis umhverfis hvirfilbylji á norðurhveli jarðar .
Eru þar að líkindum komin áhrif sem svigkraftur jarðar hafði á loftstrauminn þar sem hvirfilbylurinn myndaðist .
Hvirfilbyljir myndast í mjög óstöðugu lofti , gjarnan í grennd við þrumuveður .
Þeir tengjast miklu uppstreymi á takmörkuðu svæði .
Í stað þess lofts sem streymir upp leitar loft inn að miðju uppstreymisins og við það margfaldast snúningur þess , líkt og þegar listdansari á skautum leggur hendurnar upp að líkamanum .
Öflugir hvirfilbyljir eru algengir á vorin í Bandaríkjunum og einnig í Ástralíu .
Nýlegar rannsóknir benda til að hvirfilbyljir séu einnig algengir á Bretlandseyjum , en þar eru þeir oftast vægir .
Hvirfilbyljir eru sjaldgæfir á Íslandi , og yfirleitt ekki svo ýkja öflugir þá sjaldan þeir verða .
Þó eru til frásagnir frá fyrri öldum um veðurskaða sem líklega tengist hvirfilbyljum .
Sagt er frá hvirfilbyljum eða skýstrokkum á Íslandi í tímaritinu Veðrinu árin 1958 og 1961 .
Á vef bandarísku stofnunarinnar NOAA , má sjá myndir af hvirfilbyljum .
1 ) Af hverju myndast ský og 2 ) af hverju falla þau ekki til jarðar ?
Ský er safn ótalmargra örsmárra vatnsdropa sem myndast við að vatnsgufa í andrúmsloftinu kólnar og þéttist .
Oftast tengist kólnunin uppstreymi , en bæði þrýstingur og hiti loftsins lækkar þegar það lyftist ( sjá svar við spurningu um kulda á fjöllum og í háloftum ) .
Uppstreymi á sér stað við ýmsar aðstæður , til dæmis við skil kaldra og hlýrra loftmassa , þar sem loft í neðri loftlögum hlýnar , léttist og stígur upp vegna snertingar við hlýtt yfirborð jarðar eða þar sem vindur lendir á fjöllum og loftið þvingast upp á við .
Ský sem snerta jörð eru kölluð þoka og er hún einkum algeng á fjöllum .
Þoka á láglendi tengist ekki uppstreymi , heldur oftast kólnun vegna snertingar við svalt yfirborð jarðar eða vegna útgeislunar .
Þeir kraftar sem mestu máli skipta fyrir lóðrétta hreyfingu skýjadropa eru þyngdarkraftur jarðar og viðnám milli andrúmslofts og dropanna .
Þyngdarkrafturinn togar dropana niður á við , en um leið og þeir hreyfast úr stað tekur viðnámið til við að vinna gegn hreyfingunni .
Séu droparnir nægilega litlir vegur viðnámskrafturinn nærri því á móti þyngdarkraftinum og fallhraði dropanna verður hverfandi lítill .
Auk þess getur verið að droparnir gufi upp aftur þegar þeir koma í hlýrra loft neðst í skýinu .
Þetta skýrir það af hverju skýin falla ekki til jarðar .
Tilviljanakenndar hreyfingar skýjadropa geta leitt til árekstra við aðra dropa og við það fækkar dropum og þeir stækka .
Því stærri sem droparnir eru , því meiri verður fallhraðinn , uns að því kemur að droparnir falla niður úr skýi hinna örsmáu skýjadropa .
Þar er komið upphaf úrkomu , rigningar eða snjókomu .
Úrkomudropar á Íslandi eru nærri alltaf frosnir er þeir leggja af stað til jarðar , en þiðna á leiðinni niður ef lofthitinn er nægilega hár .
Í útjaðri skýja er stöðug uppgufun en í uppstreyminu myndast í sífellu nýir dropar .
Þegar uppstreymi linnir gufa skýin smám saman upp .
Hvers vegna er kaldara í háloftum og á fjöllum en á láglendi ?
Rósa Hildur Bragadóttir spurði : « Hvers vegna er kaldara uppi í háloftunum en á jörðu niðri ? »
Eyvindur Örn Barðason spurði : « Hversvegna er kaldara uppi á fjalli en niður við sjó , þó að fjallið sé nær sólinni ? »
Á fjöllum og í háloftum er kaldara en á láglendi vegna þess að þar uppi er lægri loftþrýstingur .
Sé horft framhjá breytingum á eðlismassa lofts breytist hitastig þess í réttu hlutfalli við þrýsting .
Því meiri sem þrýstingurinn er því hærri verður hitinn .
Samhengi hita og þrýstings má sannreyna með því að halda hitamæli við opið á uppblásinni hjólaslöngu .
Þegar loftinu er sleppt út lækkar þrýstingur þess og kemur það fram í lægri hita .
Loftþrýstingur í andrúmsloftinu endurspeglar við flestar veðuraðstæður þyngd þess lofts sem fyrir ofan er , allt að endimörkum lofthjúpsins .
Því hærra sem dregur , þeim mun minna loft er fyrir ofan og því fer loftþrýstingur lækkandi með hæð .
Nálægt jörðu lækkar lofthiti að jafnaði um 0.6°C fyrir hverja 100 metra sem upp er farið , en hitafall er breytilegt eftir veðuraðstæðum hverju sinni .
Stundum hækkar hiti jafnvel með hæð og kallast það hitahvörf .
Af hverju er vindur ?
Ef loftþrýstingur er breytilegur frá einum stað til annars verður vindur .
Dæmi : Inni í uppblásinni blöðru er meiri loftþrýstingur en utan hennar .
Ef stungið er gat á blöðruna streymir loftið út og úr verður vindur sem leitar frá meiri þrýstingi í átt að minni .
Vindinn lægir þegar loftþrýstingur er orðinn sá sami utan blöðrunnar og inni í henni .
Í andrúmsloftinu endurspeglar loftþrýstingur við yfirborð jarðar þyngd loftsins sem fyrir ofan er , og ræðst þyngdin að mestu af hita , en eins og flestir þekkja úr daglegu lífi er hlýtt loft léttara en kalt .
Kemur það heim og saman við hitt , að lægðum fylgir að jafnaði hlýtt loft .
Vindurinn verður vegna ólíks loftþrýstings á tveimur stöðum .
Vindur sem orsakast af þrýstimun sem spannar stórt svæði ( meira en 100 km eða þar um bil ) streymir ekki rakleitt frá háþrýstisvæði að lágþrýstisvæði eins og í blöðrudæminu .
Þess í stað blæs vindurinn umhverfis lágþrýstisvæði á norðurhveli jarðar rangsælis en réttsælis á suðurhveli .
Koma þar til sögunnar áhrif snúnings jarðar sem leiða til svokallaðs svigkrafts sem á erlendum málum er kenndur við Coriolis .
Svigkraftur jarðar leitast við að sveigja loftið til hægri á norðurhveli , en til vinstri á suðurhveli .
Umhverfis lægðir og hæðir sem eru greinanlegar á veðurkortum sem sjá má til dæmis í sjónvarpi ríkir í grófum dráttum jafnvægi milli svigkrafts og þess krafts sem togar loftið í átt að lægri loftþrýstingi .
Slíkt jafnvægi næst þegar vindur blæs umhverfis lægðir , en ekki rakleitt inn að þeim .
Í bók Markúsar Á. Einarssonar , Veðurfræði , má lesa meira um tilurð vinds og eins er vindi lýst í ýmsum erlendum kennslubókum sem aðgengilegar eru á bókasöfnum .
Hvað orsakaði það að stórir ísklumpar féllu til jarðar fyrir skömmu ?
Það er óleyst ráðgáta , en böndin beinast að flugvélum .
Í stórum skúraklökkum myndast stundum haglmolar sem geta orðið hátt í kg að þyngd .
Svo þungt hagl myndast í sterku uppstreymi þar sem ísmoli getur náð töluverðri þyngd áður en hann fellur til jarðar .
Á leið sinni niður rekst hann á fjölda undirkældra vatnsdropa sem frjósa fastir við ísmolann og þyngja hann enn frekar .
Í ýmsum heimildum er getið um ísklumpa sem eru margfalt þyngri en þyngsta hagl sem sögur fara af .
Auk þess falla margir þeirra í heiðríkju .
Verða þeir því trauðla skýrðir á sama hátt og hagl .
Í þessu sambandi hefur athygli manna einkum beinst að flugumferð .
Algengt er að yfir 50 stiga frost sé í þeirri hæð sem þotur fljúga í milli landa og því eðlilegt að « úrgangur » frá slíkri umferð komi frosinn til jarðar .
Í samantekt J. E. McDonalds í tímaritinu Weatherwise frá 1960 segir frá 30 tilvikum þar sem ísklumpar féllu til jarðar í Bandaríkjunum á 7 ára tímabili og fylgja í mörgum þeirra tilfella upplýsingar um að flugvél hafi nýflogið hjá .
Þá mun í opinberri breskri skýrslu frá svipuðum tíma vera upplýst að efnagreining hafi leitt í ljós leifar af sykri , mjólk og telaufum í 7 ísklumpum af 27 .
Kostur af því tagi mun algengur í breskum flugvélum .
Um er að ræða tvær fölgrænar steindir , jaðeít og nefrít .
Fyrrnefnda steindin er af flokki pýroxena , samsetning NaAlSi2O6 , en hin síðarnefnda er sérlega hart og massíft afbrigði af aktinólíti , af flokki amfibóla ( samsetning Ca2 ( Mg , Fe +2 ) 5 [ Si8O22 ] ( OH , F ) 2 ) .
Bæði jaðeít og nefrít eru myndbreytingarsteindir og einkennandi fyrir háan þrýsting og fremur lágt hitastig , aðstæður sem einkum verða á niðurstreymisbeltum jarðar , þar sem hafsbotnsskorpa « steypist niður » í jarðmöttulinn og ber með sér yfirborðsberg sem umkristallast við háan þrýsting .
Slíkar aðstæður eru nú við vesturströnd Ameríku , í Eyjahafi , og við austurstrendur Asíu , svo dæmi séu nefnd .
Hér á landi eru aðstæður hins vegar eins fjarri þessu og framast má verða , því að hér er hafsbotnsskorpa að myndast en ekki eyðast , hér er jarðhitastigull mjög hár ( það er hátt hitastig við tiltölulega lágan þrýsting ) .
Svarið er því það , að jaði geti ekki myndast á Íslandi .
Vestmannaeyjar eru alls 18 eyjar og sker auk 55-60 eldstöðva sem hafaldan hefur sigrast á .
Þær eru misgamlar .
Á Heimaey er norðurhlutinn elstur ( Norðurklettamyndun ) og talinn vera frá ísaldarlokum fyrir 10-13.000 árum .
Helgafellshraunið , sem Þorvaldur Thoroddsen taldi samkvæmt Landnámu vera frá sögulegum tíma , hefur verið aldursgreint með geislakolsaðferð með þeirri niðurstöðu að það sé um 5400 ára ( Guðmundur Kjartansson , « Nokkrar nýjar C14 aldursákvarðanir » .
Náttúrufræðingurinn 36 ( 1967 ) 126-141 ) .
Gjóskulagarannsóknir benda til þess að Bjarnarey og Elliðaey séu álíka gamlar og sömuleiðis Sæfell , en Stórhöfði er nokkru eldri .
Loks eru Álsey , Brandur , Suðurey og Hellisey taldar vera um 8000 ára .
Aðrar eyjar hefur ekki tekist að aldursgreina .
Hins vegar bendir þessi frásögn til þess að eldvirkni á svæðinu sé lotubundin .
Síðasta lotan kann að hafa byrjað með neðansjávargosi 1896 , en meiri athygli hafa vakið Surtseyjargosið 1963 og Eldfellsgosið 1973 .
Loks má geta þess að Vestmannaeyjar standa á 10 milljón ára gömlum hafsbotni og eldvirknin þarna er afleiðing þess að Suðurlandsgosbeltið er að teygja sig til suðurs með tímanum .
Í 1565 m djúpri borholu sem boruð var á Heimaey fyrir mörgum árum voru efstu 180 metrarnir úr bergi frá síðari hluta ísaldar og að efnasamsetningu einkennandi fyrir Vestmannaeyjar , þar fyrir neðan tók við þykkt set frá jökultíma , og loks berg af því tagi sem einkennir Kötlu og Heklu .
Þannig má ætla að núverandi eldvirkni á svæðinu hafi byrjað á síðari hluta ísaldar , en að sýnilegar gosmyndanir spanni allan nútímann , 10-13.000 ár .
Sveinn Jakobsson hefur skrifað manna mest um jarðfræði Vestmannaeyja .
< Ofangreindar upplýsingar eru að mestu úr tveimur greinum hans >
Möndulhalli reikistjarna sólkerfisins er mjög mismunandi , allt upp í 90° , og sömuleiðis er möndulsnúningur þeirra ekki allra í sömu áttina .
Hins vegar ferðast þær allar í sömu átt kringum sólina .
Allt er þetta rakið til myndunar sólkerfisins fyrir 4.600 milljónum ára , þegar reikistjörnurnar og sólin voru að þéttast úr dreifðri efnisþoku , með þvermál langt út fyrir braut Plútós .
Þoka þessi var disklaga og snerist um sjálfa sig ; massamiðja hennar var í miðjunni , þar sem sólin varð til , en utar í skýinu mynduðust smærri massamiðjur - líkir hringiðum í straumvatni - sem drógu að sér efni , og því meir sem þeir urðu massameiri vegna þeirrar efnissöfnunar .
Smám saman sópuðu sólin og reikistjörnurnar upp því gasi og « loftsteinarusli » sem var á sveimi um rúmið , uns mestur hluti efnisins ( yfir 99% ) hafði safnast saman í sólinni , en afgangurinn á vel-skilgreindum brautum kringum hana .
Þessir atburðir urðu að langmestu leyti á tiltölulega skömmu myndunarskeiði sólkerfisins , eins og loftsteinagígarnir á tunglinu sýna : Þeir eru flestir mjög gamlir , frá þeim tíma er sólkerfið var ennþá « fullt af loftsteinarusli » .
Meðan reikistjörnurnar voru að vaxa féllu á þær smáir loftsteinar og stórir - jafnvel jafnstórir og hinir vaxandi hnettir á þeim tíma - sem þá breyttu möndulhalla þeirra eða möndulsnúningi með tilviljanakenndum hætti .
Hefðu reikistjörnurnar safnast saman úr tiltölulega fíngerðu efni , væri möndull þeirra allra sennilega hornréttur á sléttu ( plane ) sólkerfisins ( 0° möndulhalli ) og snúningur þeirra um möndul sinn hinn sami ( eins og hringiða í vatni ) .
Frávikunum ollu tilviljanakenndir árekstrar hinna vaxandi reikistjarna við stóra loftsteina .
Umferðarbraut reikistjarnanna kringum sólina er hins vegar arfleifð frá snúningi frumþokunnar .
Meira um myndun sólkerfisins má lesa í svari Tryggva Þorgeirssonar Hvernig varð jörðin til ?
Þetta er áhugaverð spurning til að velta vöngum yfir .
Fyrir löngu varð mönnum ljóst að orsakasamband er milli Grímsvatnagosa og Skeiðarárhlaupa , og þá var spurningin þessi : Veldur hlaup gosi ?
Veldur gos hlaupi ?
Eða er eitthvert þriðja ferli sem veldur bæði hlaupi og gosi ?
Niðurstaðan nú orðið er að hlaupin valdi gosum - þá léttir skyndilega þrýstingi yfir eldstöðinni sem svarar um 10 loftþyngdum ( 100 m vatnssúlu ) , og það nægir til að koma af stað gosi ef aðrar aðstæður eru fyrir hendi .
Á sama hátt hamlar það gosi meðan hækkar í Grímsvatnalóninu - þrýstingurinn vex jafnt og þétt við það að skriðjöklar síga niður í lónið og bráðna við jarðhitann .
Þessu skylt er það , að nýlegar rannsóknir sýna að eldvirkni í lok ísaldar fyrir 10.000 árum var um 30 sinnum meiri en núna , og þetta stafaði af skyndilegum þrýstilétti efst í jarðmöttlinum undir Íslandi þegar jöklarnir bráðnuðu en þeir höfðu verið allt að 2 km á þykkt .
Ný uppistöðulón virkjana geta sennilega haft tvenns konar áhrif - aukið þrýsting í iðrum jarðar um nokkrar loftþyngdir ( 1 bar fyrir hverja 10 m vatnsdýpis ) , og valdið jarðskorpuhreyfingum meðan þrýstingurinn er að vaxa .
Fyrrnefndu áhrifin - vaxandi þrýstingur - ættu frekar að hamla gegn eldgosi en greiða fyrir því , en síðarnefndu áhrifin gætu sennilega greitt fyrir eldgosi sem á annað borð væri í burðarliðnum , ef svo má að orði komast .
Niðurstaðan er samt sú , að uppistöðulón geti ekki valdið eldgosi sem ella hefði ekki orðið , heldur einungis flýtt ögn fyrir því eða þó öllu heldur seinkað því .
Sveinn Pálsson læknir ( um 1800 ) er talinn hafa áttað sig á eðli skriðjökla fyrstur manna í heiminum - að þeir síga fram eins og seigfljótandi massi , en undir þrýstingi hegðar ís sér « plastískt » .
Þannig eru skriðjöklar eins konar afrennsli jöklanna ; þeir bera ísinn , sem féll á jökulinn í formi snævar , niður á láglendi þar sem hann bráðnar .
Þegar skriðjökull er í jafnvægi , það er að segja að hann hopar hvorki né sækir fram , er bráðnunin í jafnvægi við framskriðið , þegar hann hopar er bráðnun hraðari en framskriðið , og hið gagnstæða þegar hann sækir fram .
Ef engar breytingar yrðu í loftslagi , þar með talinni ákomu á jökulinn , mundi hver skriðjökull finna sér sitt jafnvægisástand eða -stöðu sem breyttist ekkert í áranna rás .
Loftslagsbreytingar valda því hins vegar að jöklarnir sveiflast , og « litla ísöldin » sem svo er nefnd , olli því að skriðjöklarnir á Íslandi náðu mestu útbreiðslu síðustu 10.000 ára skömmu fyrir aldamótin 1900 .
( Um loftslag á Íslandi , sjá til dæmis Söguatlas , 1. bindi bls. 22 ) .
Þegar Þorvaldur Thoroddsen jarðfræðingur fór um Skaftafellssýslu kringum 1890 munaði ekki nema um 100 metrum að Breiðamerkurjökull næði í sjó fram .
Frá því fyrir 1930 hefur hins vegar ríkt góðæri á Íslandi í veðurfari , svipað því sem var þegar landið var numið fyrir 1100 árum , og þá er sennilegt að jöklarnir hafi verið svipaðir og nú , eða jafnvel ennþá minni .
Sennilega getur enginn nema hjartnanna og nýrnanna skoðari svarað þessari spurningu með nákvæmni .
Hins vegar getum vér dauðlegir hugleitt hvernig fara mætti að til að komast sem næst réttu svari .
Fyrst þyrftum við að komast að því hvert er rúmmál sands í heiminum - langmestu sandflæmi jarðar eru reyndar Sahara- og Góbí-eyðimerkurnar - síðan að mæla kornastærðadreifinguna á hverjum stað , og loks reikna meðal-kornastærð sandsins .
Ef spurningin er tekin bókstaflega - nefnilega hversu mörg sandkorn eru í heiminum , snýst málið um bergmylsnu þar sem þvermál korna er 0,06-2 mm .
En samkvæmt skilgreiningum setfræðinga nefnist bergmylsna leir ef þvermál korna , d , er minna en 0,002 mm , silt ef d er 0,002-0,06 mm , sandur 0,06-2 mm , möl 2-64 mm , hnullungamöl 64-256 mm , en hnullungar þar fyrir ofan .
Hugsum okkur nú að öll sandkornin séu kúlulaga og jafnstór .
Þá raðast þau eða « pakkast » með svonefndri þéttpökkun , sem er þannig að kúlurnar fylla 68% rúmsins .
Sé þvermál sandkornanna að meðaltali 1 mm , þá væru 1,30*109 sandkorn í einum rúmmetra sands ( einn milljarður og 300 milljónir ) .
Látum nú allan heimsins sand mynda 10 cm jafnþykkt lag um allt yfirborð jarðar , sem er 510 milljón km2 .
Þá er rúmmál sandsins 5,10*1013 m3 og fjöldi sandkorna
5,10*1013 * 1,30*109 = 6,63*1022 korn .
( Væri sandlagið helmingi þynnra væru kornin helmingi færri , og væri þykktin 1 metri væru þau 10 sinnum fleiri , en hver þykktin í rauninni er vitum við ekki að svo stöddu , né heldur hver meðalkornastærðin er .
Sumir munu vilja bera þetta saman við tölu Avogadros sem er um það bil 10 sinnum stærri en þessi útkoma okkar ) .
Til samanburðar má taka hrísgrjónin í ævintýrinu um uppruna manntafls .
Uppfinningamaðurinn býður kóngi taflið fyrir greiðslu í hrísgrjónum - eitt grjón fyrir fyrsta reit , 2 fyrir annan reit , 4 fyrir þriðja reit , 8 fyrir fjórða reit , o.s.frv. , en reitirnir eru 64 eins og kunnugt er .
Niðurstaðan er 1,84*1019 hrísgrjón , 4.000 sinnum færri en öll sandkorn heimsins !
- miðað við þær forsendur sem hér voru teknar .
Til að hrísgrjónin yrðu jafnmörg hefðu reitir skákborðsins þurft að vera 76 í stað 64 .
Frumkvöðlar geislakolsaðferðarinnar gerðu ráð fyrir því að hlutfall C-14 í andrúmsloftinu breyttist ekki með tímanum - það er að segja að geimgeislastreymið sem myndar C-14 úr köfnunarefni væri stöðugt .
Síðar kom í ljós að málið er ekki svo einfalt , og að eitt er geislakolsaldur og annað « raunverulegur aldur » .
Þá var farið út í það að staðla geislakolsaðferðina með árhringjum trjáa , en tré sumra tegunda geta sem kunnugt er orðið gríðarlega gömul ( sjá til dæmis snið úr risafuru í Háskólabíói ) .
Annars vegar voru árhringar taldir og þeir hins vegar aldursgreindir með geislakolsaðferð .
Í ljós kom að aldur árhringanna samkvæmt talningu vék frá mældum aldri samkvæmt geislakolsgreiningu með óreglulegum hætti , þannig að fyrir viss tímabil getur munað verulega , og nú leiðrétta menn C-14 greiningar með aðstoð leiðréttingarferils .
Að því er Íslandssöguna varðar er upphaf landnámsins sérlega erfitt tímabil í þessu tilliti því að sýnishorn frá mestum hluta 9. aldar sýna sama geislakolsaldur .
Af þeim sökum fékkst ekki niðurstaða um raunverulegan aldur landnámslagsins svonefnda , sem fellur saman við upphaf landnáms á Íslandi , fyrr en korn úr gosösku þess fundust í ískjarna á Grænlandi - lagið reyndist hafa fallið kringum árið 871 eftir Krist .
Á þremur stöðum á Íslandi hafa sýni tengd fornleifum bent til 200-250 ára hærri aldurs en almennt er viðurkennt fyrir landnámið ( 1100 ár ) - í uppgreftri í Aðalstræti kringum 1970 , í Vestmannaeyjum og í Dalasýslu .
Um ástæðu þessa hafa staðið nokkrar deilur meðal vísindamanna , og ekki fengist niðurstaða enn .
Sumir vilja trúa C-14 greiningunum og « lengja Íslandssöguna um 250 ár » en aðrir telja að eitthvað sé bogið við sýnatöku eða mælingu .
Meðal þess sem getur « ruglað » C-14 aldursgreiningu fornleifa er í fyrsta lagi það að hið aldursgreinda efni sé eldra en sá « atburður » sem greina átti , til dæmis að brenndur hafi verið rekaviður eða lurkamór ( til dæmis 2500 ára birkilurkar úr mýrum ) fremur en samtímakjarr .
En fleira kann að flækja málin .
Á fyrra ári birtist í Árbók Fornleifafélagsins fyrir árið 1998 lítil grein eftir Guðmund Ólafsson þar sem lýst var niðurstöðum C-14 aldursgreininga á sýnum úr hellinum Víðgelmi í Hallmundarhrauni .
Um var að ræða annars vegar kýrbein og hins vegar salla af birkikolum frá þeim tíma er kýrin var soðin yfir viðareldi .
Hallmundarhraun liggur ofan á fyrrnefndu landnámslagi með þunnum jarðvegi á milli , þannig að það er sennilegast frá 10. öld - og eldri getur hellirinn ekki verið .
Samkvæmt geislakolsmælingu reyndust 95% líkur fyrir því að beinin væru frá 890-1020 , en birkikolin hins vegar frá 690-890 ( ! ) .
Samkvæmt þessu eru ekki öll kurl komin til grafar í þessu máli .
Svarið við upphaflegu spurningunni er hins vegar þetta : Kolefnisklukkan er áreiðanleg , svo fremi við kunnum að lesa af henni .
Sjá einnig svar sama höfundar við spurningunni Hver fann upp geislakolsaðferðina til að aldursgreina til dæmis risaeðlur og hvenær gerðist það ?
Ísaldir skilja eftir sig margvíslegar menjar sem jarðfræðingar geta greint og túlkað .
Þar má fyrst telja jökulsorfnar klappir , eins og í Öskjuhlíðinni í Reykjavík , og jökulruðning sem jöklar ísaldar hafa skilið eftir sig .
Ennfremur U-laga dali og firði , sem skriðjöklar ísaldar hafa sorfið .
Hér á landi bera móbergsfjöllin , sem mynduðust við eldgos undir jökli , einnig vitni um þykkan jökulskjöld yfir landinu .
Af þessum atriðum er ljóst að jökullinn náði alla leið út á landgrunnsbrún Íslands þegar hann var sem mestur - lengra gat hann ekki náð því þar fyrir utan hlaut hann að fljóta upp og reka burt jafnóðum sem borgarísjakar .
Vísbendingar um að í eina tíð hafi jökull legið yfir öllu landinu eru semsagt fjölmargar og órækar , og þetta hafa menn vitað síðan um 1850 .
Jafnframt sýndi Helgi Pjeturss fram á það skömmu eftir aldamótin 1900 að ísöldin hafði skiptst í kuldaskeið með hlýskeiðum á milli - það sést til dæmis þannig að ofan á ísnúinni klöpp liggur jökulframburður , ofan á honum set með hlýsjávarskeljum og þar ofan á annað jökulbergslag .
Nú eru þekkt á Tjörnesi merki um ein 14 slík skeið .
Þá er það spurningin um aldur þessara menja .
Þar koma aldursgreiningar af ýmsu tagi til skjalanna , en menjar síðustu ísaldar finnast víða - í seti milli hraunlaga , á hafsbotninum og í jökulís , svo að þrjú dæmi séu nefnd .
Tökum hið síðastnefnda fyrst : Rannsóknahópar með þáttöku Dana , Íslendinga og fleiri þjóða hafa á undanförnum áratugum rannsakað Ískjarna úr Grænlandsjökli sem spanna um 130 þúsund ár .
Hlutföll súrefnissamsætna í ísnum gefa vísbendingu um ríkjandi hitastig , og samkvæmt því var hlýskeið ( Eem heitir það ) frá því fyrir um 120 - 110 þúsund árum , kólnandi veðurfar þar til fyrir 100 þúsund árum og síðan ísöld þar til fyrir um 11 þúsund árum .
Síðan þá hefur loftslag verið sæmilega hlýtt - og verulega hlýtt miðað við ísöldina - þótt ýmsar minni háttar sveiflur hafi orðið .
Þess ber að geta að í efsta hluta jökulkjarnans , svarandi til síðustu þúsalda , er hægt að telja árlög , það er mæla hitasveiflu milli sumars og vetrar hvers árs , en þegar neðar dregur í kjarnanum er stuðst við líkanreikninga .
Á hafsbotninum er sífelld setmyndun : Straumvötn bera set til sjávar , vindur feykir ryki á haf út , geimryk fellur til jarðar , skeljar svifdýra og annarra lífvera sökkva til botns , ísjaka rekur um höfin uns þeir bráðna og ryk og grjót sem þeir bera með sér fellur til botns .
Setkjarnar sem teknir eru af hafsbotninum segja sögu loftslags og annarra aðstæðna - bæði út frá gerð setsins og grófleika , dýrategundum í því og samsætuhlutföllunum í þeim .
Í Norður-Atlantshafi eru einnig í setinu gosöskulög sem ættuð eru frá Íslandi og nota má til að tengja saman kjarna víðs vegar af á svæðinu .
Á Íslandi eru aðstæður að ýmsu leyti sérlega heppilegar til að rannsaka ísöldina , meðal annars vegna þess að á hlýskeiðunum runnu hraunstraumar iðulega yfir menjar kuldaskeiðsins á undan og komu þannig í veg fyrir að jöklar síðari kuldaskeiða spilltu þeim eða ýttu í burt .
( Í Ölpunum hafa aðeins fundist menjar um fjögur kuldaskeið , að öllum líkindum vegna þess að jöklar hafa eytt ummerkjum um mörg fleiri ) .
Slíkt set , sem lokast hefur milli hraunlaga , kemur fram í jarðlagastaflanum sem millilög , og eðli þeirra fer meðal annars eftir því loftslagi sem ríkti þegar þau mynduðust .
Sé millilagið forn jökulruðningur , með jökulrispuðum hnullungum og jökulleir , er það vísbending um kuldaskeið .
Séu í millilögunum merki um suðræna skóga var loftslagið greinilega hlýtt , og svo framvegis .
Hraunlögin í jarðlagastaflanum eru aldursgreind með ýmsum aðferðum , ekki síst með segultímatalinu svonefnda , sem aftur styðst við K-Ar- ( kalín-argon ) eða Ar-Ar-aldursgreiningar .
Hér á landi eru vísbendingar um að ísöld hafi hafist fyrir um 3 milljónum ára - jarðsöguskeiðið pleistósen hófst hins vegar samkvæmt samþykktum ísaldarjarðfræðinga fyrir um 1,8 milljónum ára , en á Íslandi hlaut ísöld að hefjast tiltölulega snemma vegna legu landsins .
Loks má geta þess að pleistósen-ísöldin er alls ekki hin fyrsta í sögu jarðar , og víða má finna í fornum jarðlögum ísaldarmenjar eins og þær sem lýst var í upphafi þessa pistils .
Þar kemur hins vegar margt við sögu , svo sem lega meginlandanna sem sífellt rekur um yfirborð jarðarkringlunnar , og hæð yfir sjávarmál - jafnvel á miðbaug eru jöklar á hæstu fjöllum .
Efnafræðingar við háskólann í Chicago þróuðu geislakolsaðferðina á fimmta áratugnum .
Fyrir rannsóknahópnum fór W. F. Libby sem lýsti aðferðinni í bók sem kom út árið 1952 .
Hann hlaut fyrir þetta Nóbelsverðlaun í efnafræði árið 1960 .
Fyrstu aldursgreiningu með geislakolsaðferð birtu Arnold og Libby árið 1949 , og tíu árum síðar var stofnsett tímaritið Radiocarbon sem birtir allar slíkar greiningar sem gerðar eru , sem og ýmsar ritgerðir um efnið .
Aðferðin byggist á sundrun kolefnissamsætunnar C-14 ( venjulega skrifað 14C í vísindatextum ) sem er geislavirk og myndast úr nitri ( köfnunarefni ) loftsins fyrir áhrif geimgeisla .
Jafnan fyrir myndun 14C er svona :
nifteind + 14N -> 14C + róteind ( nifteindin er oft táknuð með n og róteindin með p )
Hið nýja kolefni sameinast súrefni skjótlega og myndar CO2 sem dreifist jafnt um allt andrúmsloft jarðar og plöntur taka síðan upp í vefi sína .
Í plöntuvefnum - og vefjum þeirra dýra sem éta plönturnar - er þannig kolefni sem upphaflega hefur sem næst sömu samsætuhlutföll og andrúmsloftið ; eftir að lífveran deyr raskast hlutföllin smám saman vegna þess að geislakolið breytist með tímanum aftur í nitur .
Aldur geislakols í sýni af lífrænum toga er mældur með því að mæla geislun sýnisins , sem minnkar reglulega með aldri eftir því sem hið geislavirka kolefni breytist aftur í nitur .
Sundrun C-14 er það hröð , að eftir 35.000 ár er það næstum allt þorrið , þannig að engri mælanlegri geislun stafar frá sýnum sem eru eldri en 35.000 ára .
Hins vegar má tvöfalda notagildistíma aðferðarinnar með því að mæla hlutfall samsætnanna með massagreini .
( Þær eru raunar þrjár , C-12 , 13 og 14 ) .
En af þessum ástæðum var aldur risaeðlanna ekki mældur með geislakolsaðferð , heldur með mælingum á samsætum annarra geislavirkra efna .
Algengustu aðferðirnar nefnast kalín-argon ( K-Ar ) , argon-argon ( Ar-Ar ) , rúbidín-strontín ( Rb-Sr ) og úran-blý ( U-Pb ) .
Þær hafa allar til síns ágætis nokkuð og henta hver um sig við tilteknar aðstæður .
Fyrstu beinu aldursgreiningu sögunnar gerði Nýsjálendingurinn Ernest Rutherford árið 1905 .
Hann notaði styrk helíns ( He ) í úranmálmi ( U ) til að ákvarða aldur úranmyndana , sem reyndust vera eldri en 500 milljón ára .
Þetta var byltingarkennd niðurstaða á þeim tíma , því að einn virtasti eðlisfræðingur á síðari hluta 19. aldar , Kelvin lávarður , hafði haldið því fram statt og stöðugt að jörðin gæti ekki verið eldri en 40 milljón ára .
Árið 1913 kom út bók skoska jarðfræðingsins Arthurs Holmes Aldur jarðarinnar þar sem birtust fyrstu niðurstöður um raunverulegan aldur hinna ýmsu jarðsöguskeiða .
Meðal merkra áfanga í aldursgreiningum á Íslandi má telja það , að á 6. áratugnum lýsti Þorbjörn Sigurgeirsson prófessor fyrstur manna argon-argon-aðferðinni sem fræðilegum möguleika í ársskýrslu Eðlisfræðistofnunar Háskólans .
Sú skýrsla var á íslensku og hafði því engin áhrif , en Bandaríkjamenn tóku aðferðina upp eftir 1969 til að mæla aldur tunglgrjóts .
Fyrsta íslenska sýnið sem var aldursákvarðað með geislakoli var sent héðan sumarið 1950 .
Það var mósýni undan Elliðaárhrauninu , tekið rétt sunnan við brýrnar , en fyrir sýnistökunni stóðu Jóhannes Áskelsson og Hollendingurinn Jan Hospers .
Sýnið var sent dr. Libby í Chicago sem aldursákvarðaði það sem 5300 ára ( sjá grein Guðmundar Kjartanssonar , Sigurðar Þórarinssonar og Þorleifs Einarssonar : « C14-aldursákvarðanir á sýnishornum varðandi íslenzka kvarterjarðfræði » .
Náttúrufræðingurinn 34. árg. 1964 , bls. 97-145 ) .
Aðra tímamóta-aldursgreiningu ( þó ekki C-14 ) gerði Bretinn Stephen Moorbath árið 1968 þegar í ljós kom að elsta berg á Íslandi er um 16 milljón ára en ekki 60 milljón ára , eins og talið hafði verið ( Moorbath , Haraldur Sigurðsson , Goodwin , 1964 .
Earth Planet .
Sci. Letters 4 : 197-205 ) .
Loks ber að geta þess , að landnámslagið svokallaða - gjóskulag sem fellur saman við landnám á Íslandi og markar meðal annars upphaf víðtækrar gróðurfarsbreytingar og jarðvegseyðingar í landinu - var samkvæmt mörgum C-14 greiningum talið hafa fallið á árabilinu 800 - 900 e. Kr.
Fyrir fáeinum árum fundust korn úr gosöskunni í ískjarna á Grænlandi , þar sem tókst að aldursákvarða lagið með 2ja ára nákvæmni til eða frá .
Þess vegna heitir nýja landnámssýningin í Aðalstræti einmitt 871 + / -2 .
Sjá einnig svar sama höfundar við spurningunni Er « kolefnisklukkan » alltaf áreiðanleg ?
Elliðavogslögunum er lýst í jarðfræði Þorleifs Einarssonar , bls. 259 ( Myndun og mótun lands , Mál og menning 1991 ) .
Við Elliðavog , í Háubökkum og Ártúnshöfða koma fram setlög milli Reykjavíkurgrágrýtis og hraunlagamyndunar frá ár-kvarter ( fyrri hluta kvartertímabilsins ) .
Setsniðið er um 8 m þykkt , og efst í því , undir hrauninu , er um 20 cm þykkt surtarbrandslag .
Í surtarbrandinum hafa meðal annars fundist fræ og aldin af krækiberjalyngi , reiðingsgrasi og störum svo og frjókorn af birki , víði og ýmsum jurtum .
Þorleifur skrifar :
Myndunarsaga Elliðavogslaganna og Reykjavíkurgrágrýtisins er í stuttu máli þannig : Meginjöklar gengu yfir Reykjavíkursvæðið og mótuðu mishæðótt landslag á ár-kvarteran berggrunninn .
Þegar jökullinn hopaði í lok þriðja síðasta jökulskeiðs fylgdi sjórinn honum eftir inn yfir láglendið .
Sjávarset settist í allar lægðir í berggrunninum .
Ofan á sjávarsetið lagðist síðan árset , landið var risið úr sjó .
Ár og lækir tóku þá að grafa sér farvegi í setlögin , en jafnframt tóku plöntur að nema land en leifar þessa gróðurs er einmitt surtarbrandur í Háubökkum og undir grágrýtinu í Ártúnshöfða .
Þessum gróðri var þó ekki ætlað langt líf því að skömmu síðar , sennilega aðeins nokkrum þúsundum ára eftir að plönturnar festu rætur , varð mikið hraungos líklega þar sem nú eru Borgarhólar á Mosfellsheiði .
Við gosið varð til hin flata grágrýtisdyngja Mosfellsheiði ...
Elliðavogslögin virðast hafa myndast í lok jökulskeiðs og í upphafi hlýskeiðs , sennilega hins næstsíðasta , og nokkru seinna á þessu sama hlýskeiði rann Reykjavíkurgrágrýtið .
Samkvæmt þessu er þetta set um 200.000 ára gamalt .
Talið er að suðurströnd Íslands hafi færst 4 km suður í Kötluhlaupinu 1918 .
Þá myndaðist Kötlutangi sem var syðsti punktur Íslands í nokkra áratugi , uns hafið hafði nagað hann burt og borið efnið vestur með ströndinni og meðal annars bætt vel í ströndina hjá Vík í Mýrdal .
Á landnámsöld , og allt til 1179 , var Hjörleifshöfði að minnsta kosti að hluta umlukinn sjó , og fyrir vestan hann var Kerlingarfjörður , hin ágætasta höfn , sem fylltist í Kötluhlaupi árið 1179 ( Höfðárhlaup ) .
Þessi tvö litlu dæmi sýna hve mikilvirk jökulhlaupin eru í því að mynda sandana á Suðurlandi - Kötluhlaup , Skaftárhlaup , Skeiðarárhlaup - en Katla hefur stundum hlaupið undan Sólheimajökli og myndað þannig Skógasand og Sólheimasand , auk þess sem hún hefur hlaupið niður í Þórsmörk og þannig lagt til aura Markarfljóts .
Þar fyrir utan bera jökulárnar kynstur af framburði til sjávar ár og síð , frá Hvítá í vestri til Jökulsár í Lóni í austri .
Þykkastur er Landeyjasandur í Vestur-Landeyjum þar sem hann nær 260 m niður fyrir sjávarmál , en þynnist þaðan til austurs og vesturs - er víða 60-70 m þykkur .
Skeiðarársandur virðist vera um 200 m þar sem hann er þykkastur , en sennilega kringum 100 m þykkur að meðaltali .
Þótt hér sé um mikið rúmmál að ræða - sem allt hefur myndast eftir ísöld , á síðustu 10.000 árum eða svo - er það ekki nema lítið brot af því sem árnar hafa í rauninni borið fram , því mestur hlutinn berst út í hafsauga með hafstraumum .
Berum þetta nú saman við Norður- og Norðausturland , þar sem miklu minna set hefur borist til sjávar .
Þar er verulegar sandstrendur einkum að finna í Axarfirði og Héraðsflóa - framburð Jökulsár á Fjöllum og Jökulsár á Dal - en einnig hafa Blanda og Héraðsvötn borið fram myndarlega setstafla .
Úrkomu-vindáttin á Íslandi er suðlæg , og í slíkum áttum fellur mestur hluti úrkomunnar í suðurfjöllin og jöklana , þaðan sem árnar falla til suðurs .
Af þeim sökum hafa hinir miklu sandar myndast á Suðurlandi og drekkt öllu landslagi sem þar var í ísaldarlok .
Búrfell í Grímsnesi er « hefðbundið móbergsfjall » , sennilega frá næstsíðasta jökulskeiði , það er um 120 þúsund ára gamalt .
Fjallið er ekki krýnt hrauni og telst því ekki til stapa .
Ef kenningar manna um byggingu móbergsfjalla eru réttar , má vænta þess að í kjarna Búrfells sé bólstraberg , sem myndaðist meðan þrýstingur á gígopið var hár ( þykkur jökull hvíldi á því ) , en að síðan taki við sambreyskja úr gosösku sem runnið hefur saman í móberg .
Stapakenningin svonefnda , sem Guðmundur Kjartansson jarðfræðingur kom fram með snemma á 5. áratugnum , var að miklu leyti byggð á rannsóknum hans á Skriðunni , við norðurenda Tindaskaga .
Samkvæmt þeirri kenningu eru staparnir , og móbergsfjöllin öll , mynduð við gos undir jökli eða í vatni .
Flestir jarðfræðingar féllust snarlega á þessa kenningu um myndun móbergsfjalla , en lokasönnun sína fékk kenningin þó , samkvæmt Guðmundi Kjartanssyni sjálfum , í Surtseyjargosinu 1963-67 .
Sjá um það efni til dæmis grein eftir höfund þessa svars um Surtsey í bókinni Undur veraldar ( ritstjóri Þorsteinn Vilhjálmsson , Mál og menning , Reykjavík 1998 ) .
Sjá einnig Hvaða bergtegundir fyrirfinnast nær eingöngu á Íslandi eða hafa séríslensk einkenni ?
Ingvar spurði : Hvernig verður vatnið til ?
Hvaðan kemur vatnið sem kemur úr uppsprettum ?
Af hverju er alltaf nóg vatn í sjónum ?
Símon spurði : Hversu mikið vatn er bundið í vatnshringrásinni ?
Auðunn spurði : Hvernig verður vatn til ?
Sólkerfið myndaðist fyrir um 4.500 milljónum ára við það að geimþoka « þéttist » , það er að segja að loftsteinar og geimryk af ýmsu tagi safnaðist saman í sólina ( yfir 99% massans ) og fáeinar afmarkaðar reikistjörnur .
Leifar af hinni upprunalegu geimþoku er að finna í þeirri gerð loftsteina sem nefnast « kondrítar » , en sumir þeirra eru bæði vatns- og kolefnisríkir .
Gild rök hafa verið færð fyrir því að allt vatn á yfirborði jarðar og í andrúmsloftinu sé upprunnið við afloftun jarðar , það er að það hafi borist til yfirborðsins sem eldfjallagufur .
Um hálft prósent af massa eða þunga basaltkviku er vatn sem losnar að mestu leyti út í andrúmsloftið í eldgosi .
Skaftáreldagosið mikla árin 1783-84 ( 15 km3 eða 15*109 m3 * 2,8 tonn / m3 = 42*109 tonn ) gaf frá sér um það bil 2*109 tonn af vatni , sem jafngildir meðalrennsli Hvítár við Gullfoss ( um 100 m3 / sek ) í 229 daga .
Miðað við að 45.000 km3 af hrauni renni á Íslandi á milljón árum , samsvarar það 6.300*109 tonnum af vatni á milljón árum .
Massi vatns á jörðinni er áætlaður um 1,7*1018 tonn , þannig að eldvirkni á Íslandi einu gæti « framleitt » sem svarar 1/60 hluta alls vatns jarðar á 4.600 milljónum ára .
Þess ber þó að gæta , að auk vatnsins í höfunum er mjög mikið vatn bundið í bergi , ekki síst hafsbotnsskorpunni , og einnig má ætla að mikið vatn berist niður í jarðmöttul og djúpskorpu á niðurstreymisbeltum .
Mikið af því vatni sem upp kemur í eldgosum er þannig búið að fara í hring niður í jörðina , stuttan eða langan .
Vatnið er í samfelldri hringrás : það gufar upp úr sjónum á suðlægari breiddargráðum , berst inn yfir landið þar sem það þéttist og fellur til jarðar , streymir aftur til sjávar í vatnsföllum eða berst niður í berggrunninn sem grunnvatn - og þaðan til sjávar aftur með tímanum .
Uppsprettuvatn er þannig að uppruna til úrkoma sem sigið hefur niður í berggrunninn , nærri eða fjarri uppsprettunni eftir atvikum .
Með mælingum á samsætum frumefna vatns ( vetni og súrefni ) er hægt að rekja « upprunastað » vatnsins að nokkru leyti , bæði hvar það gufaði upp og hvar það féll til jarðar sem úrkoma .
Eins og ljóst má vera af ofansögðu eru allar líkur til að rúmmál sjávar hafi vaxið og vaxi með tímanum .
Þetta er ekki auðvelt að mæla , en hins vegar bendir margt til þess að selta sjávar hafi haldist nokkuð stöðug í mjög langan tíma , að minnsta kosti 600 milljón ár .
Sjá einnig svar sama höfundar við spurningunni Hvaðan kom hafið ?
Virkustu eldfjöll á Íslandi eru sennilega Hekla , Grímsvötn og Katla .
Sé litið svo á , sem margir gera , að Skaftáreldagosið 1783 tengist í rauninni Grímsvötnum , eru þau það eldfjall sem mest hefur gosið .
Lakagígahraunið eitt er talið vera um 15 km3 - mest að rúmmáli þeirra hrauna sem runnið hafa á sögulegum tíma .
Að auki eru gos tíð í Grímsvötnum sjálfum , sennilega meira en 30 gos á síðustu 400 árum .
Ætla má að samanlagt rúmmál þeirra sé að minnsta kosti 3 km3 en rúmmál gosmyndana eftir ísöld ( 10.000 ár ) sem tengjast Grímsvötnum er sennilega nær 55 km3 .
Katla hefur gosið 17 sinnum á sögulegum tíma .
Eldgjá virðist tengjast Kötlu með sama hætti og Lakagígar tengjast Grímsvötnum , og þar varð mesta gosið tengt Kötlu árið 934 .
Eldgjárhraunið nálgast Lakagígahraunið að rúmmáli .
Sömuleiðis lítur út fyrir að heildarrúmmál gosefna frá Kötlu síðustu 10.000 ár gefi Grímsvötnum lítt eftir .
Hekla hefur gosið að minnsta kosti 17 sinnum á sögulegum tíma , fyrst árið 1104 , og á 20. öld var hún sérlega virk - gaus fjórum sinnum : 1947-48 , 1970 , 1980-81 og 1991 .
Samanlagt rúmmál gosmyndana Heklu á sögulegum tíma er um 7 km3 en eftir ísöld 42 km3 .
Þennan samanburð yfir virkni á sögulegum tíma ( 1100 ár ) má taka saman í töflu :
< tafla >
Ástæða þess að sjór og vindur munu ekki eyða Íslandi er sú að hér verður stöðug nýmyndun lands .
Nýja landið er oft varanlegt ólíkt því sem gerist til dæmis í Surtsey en hún myndaðist í eldgosi fyrir tæpum 40 árum og verður sennilega horfin í hafið eftir 1-200 ár .
Þar til fyrir um 62 milljónum ára voru Bretlandseyjar og Grænland hluti af einu meginlandi .
Síðan klofnaði meginlandið og Norður-Atlantshafið tók að myndast jafnframt því sem mikil eldgos urðu sem hlóðu basalti ( blágrýti ) ofan á meginlandsbrúnirnar sitt hvorum megin við hafið .
Þær myndanir sjást nú í Skotlandi , Írlandi , Færeyjum og Austur-Grænlandi .
Mest var eldvirknin þó á einum stað , þar sem nú er Ísland .
Meðan Norður-Atlantshafið var mjórra en 3-400 km hefur verið landbrú milli Grænlands og Evrópu .
En þegar hafið gleikkaði sukku þeir hlutar landbrúarinnar sem fjærstir voru kvikuuppsprettunni og Ísland varð að eyju .
Norður-Atlantshaf heldur enn áfram að gleikka og eldvirkni heldur áfram á Íslandi .
Þannig gliðnar Ísland um 2 cm á ári í austur-vestur við það að ný skorpa myndast á rekbeltinu þvert yfir landið ( einkum á beltinu frá Vestmannaeyjum norður í Axarfjörð ) en að sama skapi eyðist af ströndinni , bæði vegna sjávarrofs og vegna þess að landið sekkur í sæ þegar skorpan dregst saman við kólnun .
Þannig má ætla að Ísland hafi haldist nokkurn veginn jafnstórt í aldanna rás - myndun og eyðing landsins haldist í jafnvægi - og að svo muni verða meðan möttulstrókurinn undir landinu er virkur .
Um þetta efni má lesa frekar í grein eftir undirritaðan í Náttúrufræðingnum ( 57. árg. , bls. 81-95 , 1987 ) « Hraði landmyndunar og landeyðingar » .
Mælifell mun vera svokallaður líparítgúll , myndaður í eldgosi seint á ísöld .
Í fyrsta lagi berast efnin sem valda þynningunni um allan lofthjúpinn þó að þau eigi að miklu leyti upptök sín í iðnríkjunum eins og spyrjandi hefur í huga .
Í öðru lagi dregst ósonið í lofhjúpnum sérstaklega að suðurskautssvæðinu þegar þar er vetur vegna öflugrar háloftalægðar sem myndast þar á þeim árstíma .
Í þriðja lagi myndast þá í lofthjúpnum skilyrði til þess að eyðingarefnin « endurfæðast » og eyðingin í heild verður sérlega ör .
Þessi efni gegna hvatahlutverki í eyðingunni og langlífi þeirra skiptir því verulegu máli .
Þegar vetur er á suðurheimskautinu myndast þar gríðarstór lofthvirfill eða háloftalægð ( vortex ) , í laginu líkt og sporbaugur séð ofan frá .
Við það dregst ósonríkt loft frá hærri loftlögum niður en ósonsnautt loft víkur burt frá lægðarmiðjunni neðar .
Loftið í lægðinni er mjög kalt , eða um -80°C .
Við þessi skilyrði myndast svonefnd heimskautaský í háloftunum , en í þeim eru örsmáir ískristallar með uppleystum efnum sem innihalda í senn niturfrumeindir ( N ) og súrefnisfrumeindir ( O ) , það er að segja nituroxíð ( NOx ) .
Við samruna nituroxíðsameinda og vatnssameinda ( H2O ) í slíkum kristöllum myndast saltpétursýrusameindir ( HNO3 ) .
Þegar myndun þessara heimskautaskýja nær hámarki þekja þau stóran hluta alls Suðurskautslandsins .
Þau geta verkað hvetjandi á efnaferli sem leiða til eyðingar ósonlagsins eins og nú verður lýst .
Eyðing ósonlagsins getur átt sér stað við efnahvörf stakeinda eins og klóratóma ( Cl ) við ósonsameindir ( O3 ) .
Klóratóm losna úr sameindum við rofnun þeirra fyrir tilstilli orkuríkra útfjólublárra sólargeisla í háloftunum .
Talið er að ein og sama klór-stakeindin geti eytt um 100.000 ósonsameindum að jafnaði áður en hún binst annaðhvort á nýjan leik í stöðuga sameind sem getur ekki rofnað fyrir tilstilli sólargeislunar , eða hún hverfur úr heiðhvolfinu .
Meðal sameinda sem klóratóm geta þannig bundist á nýjan leik má nefna vetnisklóríð ( HCl ) .
Undir « venjulegum kringumstæðum » eru klóratóm sem bundin eru í slíkum sameindum skaðlaus fyrir ósonlagið .
Ef heimskautaský eru hins vegar fyrir hendi gegnir öðru máli .
Vetnisklóríðsameindir sem komast í snertingu við kristalyfirborð í heimskautaskýjum geta , fyrir áhrif frá sameindum kristallanna , rofnað á nýjan leik og myndað klórsameindir ( Cl2 ) .
Slík virkni nefnist yfirborðshvötun .
Klórsameindir geta því næst rofnað við sólargeislun og klóratóm myndast á nýjan leik .
Þannig auka heimskautaskýin til muna ósoneyðingarmátt klóratóma í heiðhvolfinu yfir suðurskautinu .
Sambærilegra áhrifa frá heimskautaskýjum gætir hvergi annars staðar á jörðinni , þar með talið yfir Bandaríkjunum .
Þetta er álitin vera meginskýringin á því að ósoneyðandi virkni yfir suðurheimskautinu er miklu meiri en annars staðar á jörðinni .
Myndin hér á eftir sýnir hvernig magn ( hlutþrýstingur ) ósons er háð hæð yfir suðurheimskautinu annars vegar að vetrarlagi í ágústmánuði ( græni ferillinn ) þegar pólarskýjamyndunin hefur náð hámarki og hins vegar að vorlagi , í október sama ár , þegar sólargeislunar hefur notið í vaxandi mæli ( rauði ferillinn ) .
Af þessu má glöggt sjá að mikil ósoneyðing hefur átt sér stað á þessu tímabili í um 18 km hæð yfir jörðu þar sem ósonlagið er ( það er að segja þar sem ósonstyrkur er mestur ) .
Skýringar við myndina : Hlutþrýstingur ósons yfir suðurheimskautinu í ágúst og október 1986 , sem sýnir eyðingu eða minnkun ósons í heiðhvolfinu að vorlagi ( október ) .
Skammstöfunin mb stendur fyrir þrýstingseininguna millibar ( einn þúsundasti úr bari ) en nb táknar nanóbar , sem er einn milljónasti úr millibari ) .
Heimildir : Vefsíða áhugamanns um ósonlagið « Er eyðing ósonlagsins af völdum efnahvarfa ? » , Ágúst Kvaran , Náttúrufræðingurinn , 60. árg. , nr. 3 , bls. 127-134 , ( 1991 ) .
Sjá einnig svör við spurningunum : Hvernig myndast ósonlagið og er talið að það muni einhvern tímann eyðast ?
Sólin er heit en af hverju gerir hún ekki gat á ósónlagið ?
Af hverju er ekki hægt að búa til óson og setja upp í gufuhvolfið ?
Hvaða áhrif hefur það á lífið á jörðinni ef ósonlagið hverfur ?
Teikning af háloftalægð ( vortex ) : HB
Oktantala er mælikvarði á gæði bensíns með tilliti til minnkandi högghljóða ( banks ) í brennslustrokkum véla samfara bruna eldsneytisins .
Í bensínknúnum vélum er eldsneytisúða blandað saman við loft í þar til gerðum strokkum .
Gasblöndunni er því næst þjappað saman með bullum .
Þegar hámarksþjöppun er náð er kveikt í gasblöndunni með neista frá kveikikerti .
Við það brennur eldsneytið með leifturhraða , gasþrýstingur eykst og bullurnar þrýstast út af miklum krafti .
Þessu fylgir mikil varmamyndun og hitun .
Þegar vél er í gangi gerist slík gasblöndun , þjöppun , íkveikja og þensla í sífellu og samfelld færsla bullnanna er nýtt til að knýja viðkomandi tæki .
Til að forðast ofhitun og viðhalda hitajafnvægi er yfirleitt notaður kælivökvi .
Hann hitnar um leið og hann kælir vélina en kólnar svo aftur til dæmis í vatnskassa .
Öðru hverju getur þó kviknað í heitri og samþjappaðri gasblöndunni áður en íkveikjan á sér stað og ferlið , sem að ofan greinir , þannig raskast .
Afleiðing þessa er að orkunýting eldsneytisins minnkar og álag á vélbúnað eykst .
Slík ótímabær íkveikja ( e. premature detonation ) greinist af högghljóðum eða banki frá strokkum vélarinnar .
Þetta bank er hægt að minnka með því að nota eldsneyti með hærri oktantölu .
Oktantala eldsneytis er skilgreind með eftirfarand hætti : Vél er knúin af viðkomandi eldsneyti við ákveðin tilgreind skilyrði , með tilliti til ofangreinds ferlis og högghljóð ( bank ) numin .
Því næst er sama vél , við sömu skilyrði , knúin af efnablöndu tveggja vökva sem nefnast oktan ( nánar tiltekið isooktan ) og heptan .
Oktantala eldsneytis er sú prósenta oktans í blöndu af oktani og heptani sem gefur jafnmikil högghljóð ( bank ) og eldsneytið .
Oktan og heptan eru hrein efni af lífrænum sameindum ( oktan : C8H18 ; heptan : C7H16 ) og líkjast bensíni sem er blanda af svipuðum sameindum .
Bruni á hreinu oktani veldur óverulegu banki í vélum meðan bruni á hreinu heptani veldur miklu banki .
Miðlungsmikil bankhljóð stafa hins vegar af notkun bensíns , háð sameindasamsetningu þess .
Þannig er til dæmis 95 oktana bensín eldsneytisblanda sem veldur sama magni af bankhljóðum og stafar af blöndu með 95% af oktani og 5% af heptani .
Til dæmis má ljóst vera af þessu að 95 oktana bensín veldur meira banki í vélum en 98 oktana bensín .
Fyrir vikið er orkunýtni 95 oktana bensíns minni en 98 oktana bensíns .
Að sama skapi er álag vegna bruna 98 oktana bensíns á vél minna en álag vegna bruna 95 oktana bensíns .
98 oktana bensín er því í hærri gæðaflokki en 95 oktana bensín með tilliti til orkunýtni og álags á vélbúnað .
Ástæðan til þess að 95 oktana bensín er frekar notað nú á dögum en 98 oktana bensín er einkum sú að bæta þarf blýi í bensínið til að hækka oktantöluna og slíkt er óæskilegt vegna umhverfisáhrifa .
Auk þess er 95 oktana bensín mun ódýrara .
Bílaframleiðendur hafa líka hætt að hækka þjöppunarhlutfallið í bílvélunum eins og þurfti til að nýta ávinninginn af hærri oktantölu .
Til er eldsneyti með hærri oktantölu en 100 , en til að ná svo háum tölum þarf að bæta verulegu blýi í eldsneytið og slík vara er því ekki á almennum markaði .
Heimildir :
* Grein um oktantölu á encyclopedia.com * D.W.A. Sharp , The Penguin Dictionary of Chemistry , Penguin Books , 1983 .
* Íslenska alfræðiorðabókin , Bókaútgáfan Örn og Örlygur 1990 .
Í lotukerfinu ( periodic system ) er öllum frumeindum eða atómum sem til eru skipað í kerfi sem hægt er að sýna í töflu .
Taflan sýnir innbyrðis skyldleika frumeindanna eftir massa þeirra , sætistölu og rafeindaskipan .
Lotukerfið sýnir um leið efnafræðilegan skyldleika frumefna ( elements ) , það er efna sem samsett eru úr einni gerð frumeinda hvert um sig .
Frumeindir eru samsettar úr kjarna ( nucleus ) í miðju og neikvætt hlöðnum rafeindum ( electrons ) umhverfis hann .
Frumeindarkjarni inniheldur meðal annars jákvætt hlaðnar agnir sem nefnast róteindir ( protons ) .
Fjöldi rafeinda og róteinda í frumeind er jafn og nefnist sætistala ( atomic number ) .
Rafeindir eru dreifðar umhverfis kjarna á svæðum sem nefnast líkindasvæði eða svigrúm ( orbital ) .
Svigrúm eru auðkennd með þremur tölum , það er skammtatölunum n ( meginskammtatala ) , l ( hverfiþungatala ) og m ( ofanvarpstala ) .
Gerð svigrúma er flokkuð eftir gildi tölunnar l og þau nefnd s-svigrúm ( l = 0 ) , p-svigrúm ( l = 1 ) , d-svigrúm ( l = 2 ) eða f-svigrúm ( l = 3 ) .
Orka rafeinda í viðkomandi svigrúmum vex með n og l , eins og sýnt er á mynd 1 .
Mynd 1 .
Orka viðbótarrafeindar í atómi eftir því í hvaða svigrúm hún sest .
Myndin skýrir í hvaða röð rafeindirnar raðast í svigrúmin .
Pílurnar sýna röðun rafeindanna í atómum frumefnisins kísils ( Si ) sem hefur sætistöluna 14 .
Ekki geta fleiri en tvær rafeindir verið í sama svigrúmi og rafeindir frumeinda raðast við eðlilegar aðstæður í orkulægstu svigrúmin .
Niðurröðun rafeinda í svigrúm kísilatómsins ( silicium , Si ; sætistala = fjöldi rafeinda = Z = 14 ) er sýnd með pílunum á mynd 1 .
Lotukerfið endurspeglar skipan rafeinda í svigrúm .
Rússneski efnafræðingurinn D. Mendelejev ( 1834-1907 ) setti fram fyrsta vísinn að lotukerfinu í núverandi mynd árið 1869 .
Einföld framsetning á lotukerfi í núverandi mynd er sýnd á mynd 2 , þar sem frumefni eru auðkennd með bókstafstáknum og sætistölur eru einnig tilgreindar .
Mynd 2 .
Tafla um lotukerfið með efnatáknum frumefnanna og sætistölum þeirra .
Efni sem hafa sama lit hegða sér svipað í efnahvörfum og efnasamböndum .
Lárétt lína í lotukerfinu nefnist lota ( period ) .
Frumefnum er raðað með vaxandi sætistölu frá vinstri til hægri , það er út eftir lotu , sem og niður töfluna .
Jafnframt eru hópar frumeinda flokkaðir saman eftir svigrúmaskipan orkuríkustu rafeinda í frumeindunum , svokallaðra gildisrafeinda ( valence electrons ) sem eru yst í atómi og ráða mestu um hegðun þess gagnvart öðrum atómum í kring .
Frumeindir í ákveðnum lóðréttum dálki lotukerfisins hafa sama fjölda gildisrafeinda og þær eru um leið oftast í svigrúmum sömu gerðar ( s , p , d eða f ) .
Einungis meginskammtatalan n breytist þegar farið er niður eftir dálki og fer þá vaxandi .
Þannig hafa frumefnin , C , Si , Ge , Sn og Pb öll tvær gildisrafeindir í p-svigrúmum , en n hækkar frá n = 2 ( C ) í n = 6 ( Pb ) .
Á mynd 3 eru sýnd vensl milli frumeinda og svigrúma gildisrafeinda og meginskammtatölur tilgreindar fyrir frumeindir með gildisrafeindir í s og p svigrúmum .
Mynd 3 .
Lotukerfið og skammtatölur svigrúma .
Í ljós kemur að ólík frumefni sem tilheyra sama dálki í lotukerfinu hafa svipaða efnafræðieiginleika , sem helgast af því að skipan gildisrafeinda frumeindanna ræður miklu um eiginleika viðkomandi efna .
Þannig er til dæmis sammerkt frumefnum með gildisrafeindir í d-svigrúmum frumeindanna ( og í s-svigrúmum að hluta ; merkt d ( s ) á mynd 3 ) að þau eru málmar ( metals ) ; hafa málmeiginleika .
Umrædd frumefni nefnast hliðarmálmar ( transition metals ) .
Frumefni í dálki lengst til vinstri í lotukerfinu ( auðkennd með rauðum ferningum á mynd 3 ) með eina gildisrafeind í s-svigrúmum frumeindanna , eru hvarfgjarnir málmar , svokallaðir alkalímálmar ( alkaline metals ) .
Þá má nefna að frumefni í dálki lengst til hægri í lotukerfinu ( gulir ferningar á mynd 3 ) með fyllt p-svigrúm eru allt lofttegundir , svo að nokkur dæmi séu nefnd .
Í lotukerfið er oft bætt við ýmsum upplýsingum um viðkomandi frumeindir og / eða frumefni .
Dæmi um það má finna víða á Veraldarvefnum ( sjá lista hér á eftir ) .
Heimildir og frekari fróðleikur : o Um lotukerfið á vef Námsgagnastofnunar o Upplýsingar um lotukerfið á glærum o Teaching Treasures o Lotukerfið hjá Helios o Ýmsar kennslubækur í almennri efnafræði .
Spyrjandi bætir við :
Maður kemur til dæmis ekki jafn mörgum litlum og stórum hlutum fyrir í herbergi .
Þetta er afar eðlileg spurning og ber vitni um skarpskyggni spyrjanda .
Því er einmitt títt haldið fram að sami fjöldi gaseinda fyrirfinnist í einum lítra við sömu aðstæður .
Svarið við þessari spurningu er hins vegar á þann veg að sú fullyrðing er ekki allskostar rétt og að efasemdir spyrjanda , sem greina má af spurningunni , eru fyllilega réttmætar .
Fullyrðingin « að sami fjöldi gaseinda fyrirfinnist í einum lítra við sömu aðstæður » á einungis við um kjörgas ( e. ideal gas ) en ekki raungas ( raunverulegar lofttegundir ) ( e. real gas ) .
Kjörgas er einfalt líkan af gasi sem gerir ráð fyrir að rúmmál einda gassins sé óverulegt og að engir kraftar verki á milli eindanna .
Þá gildir svonefnt kjörgaslögmál , sem rita má á forminu n = PV / RT .
Samkvæmt kjörgaslögmálinu er mólfjöldi gaseinda ( og fjöldi gaseinda ) ( n ) jafngildur margfeldi af þrýstingi ( P ) og rúmmáli ( V ) deilt með fastri tölu ( R ; gasfasti ) og hitastigi ( T ; í Kelvingráðum ) .
Samkvæmt þessu er mólfjöldi gaseinda ( og þá fjöldi gaseinda ) ( n ) einungis háður aðstæðum , það er þrýstingi ( P ) , rúmmáli ( V ) og hitastigi ( T ) en óháður eiginleikum eindanna á borð við stærð þeirra .
Þessa staðhæfingu má umorða og segja « að sami fjöldi gassameinda fyrirfinnist í einum lítra við sömu aðstæður » eins og fullyrðingin í spurningunni ber með sér .
Þegar grannt er skoðað kemur hins vegar í ljós að þessu er ekki nákvæmlega svona farið með raunverulegt gas , einmitt vegna þess að eindir gassins , þótt smáar séu , taka nokkurn hluta rýmis gassins og á milli þeirra virka veikir kraftar .
Samkvæmt kjörgaslögmálinu hér ofar væri margfeldi þrýstings ( P ) og rúmmáls fyrir 1 mól af kjörgasi ( táknað Vm0 fyrir n = 1 ) deilt með RT fyrir fast hitastig , jafngilt einum , óháð þrýstingi , eða
1 = PVm0 / RT
Ef á hinn bóginn framkvæmdar eru samtíma mælingar á rúmmáli og þrýstingi fyrir eitt mól af raungasi ( Vm ) og stærðin PVm / RT reiknuð út fyrir fast hitastig kemur í ljós að gildi önnur en einn geta fengist og þá mismunandi gildi eftir tegund gass og stærðar viðkomandi einda .
Þetta sést fyrir nokkrar gastegundir á myndinni hér að ofan þar sem ferlar yfir PVm / RT ( = z ) eru teiknaðir upp háð þrýstingi ( P ) .
Þetta er til vitnis um að kjörgaslögmálið gildir ekki fyllilega fyrir tilgreindar gastegundir .
Í ljós kemur að frávik frá kjörgashegðun er lítið fyrir lágan þrýsting , en eykst með auknum gasþrýstingi .
Því er réttara að fullyrða að « að nánast sami fjöldi gaseinda fyrirfinnist í einum lítra við sömu aðstæður svo fremi að gasþrýstingur sé lítill eða að gera megi ráð fyrir að kjörgaslögmálið gildi » .
Heimildir : o Deviations from Idal Gas Law Behavior o Van der Waals jafnan o Atkins , Peter og de Paula , Julio .
Physical Chemistry .
2002 .
Oxford University Press .
Súrálsduft
Súrálsduft .
Súrál er efnasamband áls og súrefnis sem jafnframt nefnist áloxíð .
Efnaformúla þess er Al2O3 og vísar til þess að það samanstendur af álfrumeindum ( Al ) og súrefnisfrumeindum ( O ) í hlutföllunum tveir á móti þremur .
Súrál er hvítt , púðurkennt efni og aðalhráefnið í lokaframleiðlu á áli í álverum líkt og í Straumsvík .
Súrál er framleitt úr áloxíðríku málmgrýti sem nefnist báxíð og er það einkum að finna í Karíbahafinu , Ástralíu og Afríku .
Súrál sem notað er í Straumsvík er fengið frá Ástralíu .
Í álverinu er súrál breytt í ál við rafgreiningu , sem nefnist álbræðsla í daglegu tali .
Þegar sterkum rafstraumi er hleypt á ker með súrál og flúorhaldandi efnum ( flúoríðum ) skilur álið sig frá súrálinu .
Heimildir : o Upplýsingar um framleiðslu áls á heimasíðu Alcan .
o Upplýsingar um ál á heimasíðu Alcoa .
Mynd : o Aluminum.org , upplýsingasíða um áliðnað .
Yiannis Kouros
Yiannis Kouros , heimsmethafi í 24 klst. hlaupi , fór 303,5 km .
Afleiðingar þess að hlaupa í heilan sólarhring eru háðar líkamlegu ástandi hlauparans sem og aðstæðum við hlaupið .
Illa þjálfuðum einstaklingi sem ofreyndi sig á hlaupum , jafnvel í skemmri tíma en á 24 klukkustundum , gæti vissulega orðið það um megn og hann fallið í yfirlið .
Þess eru þó fjölmörg dæmi að hlauparar hafi hlaupið samtals í 24 klst og jafnvel meira án þess að hafa orðið meint af , svo svar við þessari spurningu er ekki einhlítt .
Langhlaup sem og aðrar úthaldsíþróttir reyna verulega á líkamlegt atgervi .
Hlaupari þarf orku til að knýja líkama sinn áfram , rétt eins og bílar fá orku við bruna bensíns .
« Eldsneyti » hlauparans er fengið úr fæðunni og það geymt í vefjum líkamans .
Orkan losnar úr læðingi við kerfisbundinn bruna viðkomandi efna í frumum líkamans .
Sá bruni gerist fyrir tilstilli súrefnisins sem við öndum að okkur í sífellu .
Hæfni hlaupara til að stunda langhlaup felst því að verulegu leyti í því að geta framkvæmt slíkan bruna stöðugt og á sem skjótastan hátt meðan á hlaupi stendur .
Vel þjálfaður langhlaupari hefur þróað með sér líkamsbyggingu og vöxt sem hámarkar þessa getu .
Þó eru því takmörk sett hversu mikið « eldsneyti » mannslíkaminn getur geymt alveg eins og eldsneytistankur í vélknúnum farartækjum er takmarkaður .
Margra klukkustunda langhlaup kalla því á viðbótarorkubirgðir meðan á hlaupi stendur .
Þess vegna er mikilvægt að hlaupari innbyrði næringu á borð við orkudrykki eða auðmelta fæðu meðan á löngu hlaupi stendur .
Þar að auki þarf hann nauðsynlega að drekka vatn til að bæta fyrir vökvatap vegna svita .
Með réttri þjálfun , mataræði og ástundun er því unnt að leggja stund á langhlaup sem tekið geta margar klukkustundir .
Til marks um slík hlaup eru maraþonhlaup sem stunduð eru víða um heima af fjöldamörgum áhugahlaupurum .
Maraþonhlaup er samtals um 42,2 km og getur tekið nokkrar klukkustundir ( oft 3 - 6 klst. ) .
Auk þess er talsvert um að fólk stundi svonefnd ofurmaraþonhlaup ( e. ultramarathons ) , en svo nefnast hlaup sem eru lengri en hefðbundin maraþonhlaup .
Þekktasta hlaup af því tagi hérlendis er Laugavegshlaupið , þar sem hlaupið er frá Landmannalaugum til Þórsmerkur , um 55 km leið í fjalllendi .
Venjulega tekur slíkt hlaup um 5 - 10 klst.
Víða erlendis eru þekkt enn lengri hlaup , þar með talin svonefnd 24 klukkustunda hlaup þar sem keppendur reyna með sér hvað þeir komast langa vegalengd á þeim tíma .
Önnur algeng ofurmaraþonhlaup á erlendri grundu eru 100 km hlaup , 100 mílna hlaup , 48 klst. hlaup , sex daga hlaup og 1000 km hlaup , svo eitthvað sé nefnt .
Lengsta skráða keppnishlaup í ofurmaraþoni er 1300 mílna ( 2092 km ) hlaup sem haldið er á vegum Sri Chinmoy samtakanna í New York á hverju ári , en einstaklingar og hópar hlaupara hafa þreytt enn lengri hlaup !
Heimildir : o Ultrunr.com o Ultrarunning.com o Hlaup.is o Noakes , Timothy D. Lore of Running , Human Kinetics Publishers .
2002 .
Demantur hefur hæsta bræðslumark allra þekktra efna , 3547°C .
Það þýðir að við það hitastig og staðalþrýstingsskilyrði ( 1 bars þrýsting ) umbreytist demantur úr föstu formi í vökvaform .
Demantur er annað tveggja meginforma kolefnis á föstu formi ( C ( s ) ) .
Hitt formið er grafít , sem hefur gjörólíka eiginleika , eins og frá er greint í svari við spurningunni Hvað er líkt og ólíkt með kolamola og demanti ?
hér á Vísindavefnum .
Auk þess að vera torbræddasta efni sem þekkt er , hefur demantur sérstöðu að mörgu öðru leyti .
Demantur er harðastur allra efna sem þekkt eru í náttúrunni og hefur margfalt meiri varmaleiðni en önnur efni .
Þá er frumeindum efnisins skipað þéttar saman í demanti en í nokkru öðru þekktu efni .
Í demanti tengist sérhver frumeind efnisins , kolefnisatómin , fjórum öðrum frumeindum mjög sterkum böndum ( efnatengjum ) sem skýrir styrkleika efnisins .
Þetta má sjá á myndinni hér að neðan .
Heimildir : o Umfjöllun um demanta hjá Amethyst Galleries .
o Umfjöllun um efnatengi hjá Ask a scientist .
o F. A. Cotton , G. Wilkinson .
Advanced inorganic chemistry : A comprehensice text .
Wiley-Interscience , 1999 .
o Hvað er líkt og ólíkt með kolamola og demanti ?
eftir EÖÞ .
o Hver er munurinn á náttúrulegum demanti og iðnaðardemanti ?
eftir Svein Ólafsson .
Efni teljast gegnsæ ef sýnilegt ljós nær að skína að fullu eða mestu óhindrað í gegnum þau ( sbr. svar við spurningunni Af hverju er gler gegnsætt og hvaða efni eru í gleri ?
eftir sama höfund ) .
Helsta orsök ógegnsæis efna er ljósgleypni þeirra .
Slík ljósgleypni á sér stað þegar orka ljóssins yfirfærist á eindir ( frumeindir eða sameindir ) efnisins .
Þegar hluti hins sýnilega ljóss gleypist í efni kemst einungis takmarkaður hluti þess í gegnum efnið .
Sá sem horfir á ljós sem skín í gegnum slíkt efni sér því einungis þann hluta ljóssins sem kemst óhindraður í gegn og skynjar því lit og ógegnsæi .
Andrúmsloftið í neðri hluta gufuhvolfsins samanstendur að mestu úr lofttegundunum köfnunarefni ( N2 ) og súrefni ( O2 ) .
Við yfirborð jarðar er til að mynda köfnunarefni um 78% andrúmsloftsins og súrefni um 21% .
Í efri hlutum gufuhvolfsins minnkar magnvægi þessara lofttegunda en vægi frumeinda þeirra ( N og O ) eykst .
Auk þeirra fyrirfinnst lítið magn ýmissa annarra lofttegunda , á borð við argon ( Ar ) , óson ( O3 ) og nituroxíða ( einkum NO ) í andrúmsloftinu , og er magn þeirra breytilegt eftir fjarlægð frá yfirborði jarðar .
Þessum lofttegundum er það sammerkt að sameindir þeirra gleypa ekki sýnilegt ljós sem gerir það að verkum að andrúmsloftið er gegnsætt .
Þó skal þess getið að sólarljós sem skín í gegnum andrúmsloftið getur sveigt af braut .
Slík sveigja er mismikil , háð lit ljóssins .
Þannig sveigir bláa ljósið meira en aðrir litir þess sem skýrir einmitt af hverju himinninn er blár .
Heimildir og lesefni : o McEwen , Murray J. ásamt Arnold , Edward og Phillips , Leon F. Chemistry of the Atmosphere .
Wiley , 1975 .
o Svar við spurningunni Af hverju er gler gegnsætt og hvaða efni eru í gleri ?
eftir Ágúst Kvaran .
o Svar við spurningunni Af hverju er himinninn blár ?
eftir Ara Ólafsson .
Frumeindir ( atóm ) samanstanda af jákvætt hlöðnum kjörnum og neikvætt hlöðnum rafeindum á sveimi umhverfis kjarnana .
Frumeindakjarnar samanstanda ennfremur af jákvætt hlöðnum róteindum og óhlöðnum nifteindum .
Fjöldi róteinda segir til um sætistölu viðkomandi frumeinda og er hún einkennandi fyrir viðkomandi frumefni ( nánar er fjallað um þetta í svari sama höfundar við spurningunni Hvað er lotukerfið ? ) .
Frumeindir ákveðins frumefnis geta hins vegar haft mismargar nifteindir .
Slíkar frumeindir nefnast samsætur .
Dæmi um slíkt eru samsætur frumefnisins vetnis sem inniheldur einungis eina róteind .
Algengasta samsæta vetnis , einfaldlega nefnd vetni , inniheldur enga nifteind og hefur einkennistáknið 1H1 .
Auk þess eru til sjaldgæfari samsæturnar , tvívetni ( þungt vetni , e. deuterium ) ( 2H1 eða D ) og þrívetni ( e. tritium ) ( 3H1 eða T ) .
Hávísirinn ( e. superscript ) í táknum samsætanna tilgreinir heildarfjölda kjarnaagna ( róteinda og nifteinda ) , en lágvísirinn tilgreinir fjölda róteinda .
Vatn ( sameindatákn : H2O ) með vetnissamsætur 2H1 ( þungt vetni ) nefnist þungt vatn en nánar er fjallað um það í svari Finnboga Óskarssonar við spurningunni Hvað er þungt vatn og til hvers er það notað ?
Heimildir : o Samsætur hjá háskólanum í Colorado .
o Samsætur hjá Berkeley háskóla .
o Hvað er lotukerfið eftir Ágúst Kvaran .
o Hvað er þungt vatn og til hvers er það notað ?
eftir Finnboga Óskarsson .
Sjálflýsandi armbönd og « annað þess háttar » byggja á efnahvörfum sem leiða til útgeislunar frá orkuríkum sameindum eða frumeindum .
Slíkt nefnist hvarfljómun ( e. chemiluminescence ) .
Svonefnd útvermin ( e. exothermic ) efnahvörf valda orkumyndun jafnt sem nýmyndun efna .
Dæmi um slík efnahvörf er til dæmis bruni þar sem orkan losnar öðru fremur á formi varmaorku sem við skynjum sem hita .
Til er fjöldi útverminna efnahvarfa , þar sem orkan losnar hins vegar á formi ljósorku .
Undanfari ljósorkulosunar í efnahvörfum er myndun efniseinda ( sameinda eða frumeinda ) á orkuríku formi .
Slíkar eindir eru skammlífar og tapa orku sinni skjótt á formi ljósorku .
Þetta nefnist hvarfljómun .
Ýmis efnahvörf sem eiga sér stað við bruna eru einmitt dæmi um slíkt .
Ljósorkan sem þá losnar birtist okkur sem logi .
[ Glóstautar ] Sjálflýsandi armbönd og náskyldir hlutir , svo sem glóstautar ( e. glow sticks ) eða lýsandi hálsmen byggja á hvarfljómun .
Ljómunin er gjarnan mynduð með þeim hætti að vökvalausnum með hvarfefnum er blandað saman inni í plasthulsum .
Til dæmis samanstendur glóstautur af vökvafylltum glersívalningi innan í vökvafylltri plasthulsu ( sjá mynd ) .
Þegar plasthulsan er beygð brotnar glersívalningurinn og lausnirnar tvær blandast .
Efnin í lausnunum tveimur hvarfast þvínæst og hvarfljómunin verður sýnileg .
Litur hvarfljómunarinnar er háður efnasamsetningu lausnanna .
Þegar efni í lausnunum tveimur ( til dæmis A og B ) hvarfast , myndast orkuríkar eindir ( sameindir eða frumeindir ; til dæmis C * ) .
Þessar orkuríku eindir lifa einungis í örskamma stund og tapa umframorku sinni á formi ljósorku sem mannsaugað skynjar sem lit .
Þetta má tákna almennt með eftirfarandi hætti :
A + B - C * + D C * - C + ljós
Meðal efna sem algengt er að nota í slíkri hvarfljómun eru peroxíð ( efnatákn : H2O2 ) og ýmis lífræn litarefni .
Viðkomandi efnahvörf losa úr læðingi orku úr efnatengjum peroxíðs og valda orkuörvun litarefnasameindanna , sem þvínæst ljóma .
Litur ljómunarinnar ræðst þá af samsetningu litarefnasameindanna .
Heimildir og myndir : o WHAT ' S THAT STUFF ?
o Encylopædia Britannica o The Chemiluminescence Home Page
Efnatengi ( e. chemical bond ) nefnist samtenging tveggja atóma í sameind .
Sameindir eru samsafn atóma ( frumeinda ) sem tengd eru saman með efnatengjum .
Efnatengi milli atóma geta myndast ef orka samtengingarinnar er lægri en orka ótengdra atóma , það er ef samtengingin er orkustöðugra form en orka stakra atómanna .
Þegar tvö atóm nálgast gætir í senn fráhrindi- og aðdráttarkrafta milli hlaðinna einda ( atómkjarna og rafeinda ) atómanna .
Ef aðdráttarkrafturinn vegur meira en fráhrindikrafturinn , lækkar heildarorkan vegna kraftvirkninnar milli atómanna , þau dragast hvort að öðru og efnatengi getur myndast ( sjá mynd hér fyrir neðan ) .
Þegar nálægð atómanna verður mjög lítil eykst hins vegar vægi fráhrindikrafta umfram aðdráttarkrafta , einkum vegna skörunar neikvætt hlaðinna rafeinda atómanna .
Þar sem fráhrindi- og aðdráttarkraftar eru jafnir er enginn nettókraftur og orkan nær lágmarki .
Tilsvarandi fjarlægð milli atómanna nefnist tengjalengd efnatengisins og viðkomandi orkuminnkun kallast tengiorka ( sjá mynd ) .
Rafeindaskipan gildisrafeinda atóma getur umbreyst við ofangreindan samruna .
1 .
Þegar atóm sömu gerðar tengjast og mynda tvíatóma sameindir geta gildisrafeindir dreifst jafnt milli beggja atóma .
Slík efnatengi nefnast samgild tengi ( e. covalent bond ) og dæmi um þau er til dæmis tengi milli súrefnisatóma í súrefnissameind ( O2 ) .
2 .
Ef atóm eða sameindahópar ólíkrar gerðar tengjast efnatengi geta gildisrafeindir dreifst ójafnt milli atóma í efnatenginu .
Þá myndast skautuð tengi ( e. polar bonds ) .
Dæmi um slíkt er vetnisflúoríð-sameindin ( HF ) .
Táknmynd á forminu :
vísar til þess að efnatengið sé skautað vegna misdreifingar hleðslu ( + og - ) á viðkomandi atómum .
3 .
Einnig geta rafeindir færst milli atóma og myndað jónir og jónatengi .
Dæmi um slíkt er matarsalt ( NaCl ) , sem einnig má tákna á forminu { Na + Cl- } .
4 .
Loks má nefna efnatengi í málmum og málmblöndum þar sem gildisrafeindir dreifast milli fjölda atóma í kristal og mynda málmtengi .
Heimildir : + Encyclopedia.com + HyperPhysics + Cyberspace Chemistry
Bræðslumark er það hitastig þar sem jafnvægi ríkir milli storkuhams ( fastefnisfasa ) og vökvafasa viðkomandi efnis .
Bræðslumark er háð þrýstingi sem umleikur efnið .
Storka eða fast efni einkennist af reglubundinni niðurröðun efniseinda ( sameinda eða frumeinda ) í kristallsgrind .
Slík kristallögun helst vegna tengja sem ríkja milli einda efnisins fyrir hitastig lægra en bræðslumark .
Ef kristallur er hitaður upp eykst hreyfiorka efniseindanna .
Þegar bræðslumarki er náð er hreyfiorkan jöfn tengiorkunni , kristallalögunin riðlast og sameindir geta breytt um innbyrðis afstöðu og myndað vökvafasa .
Við hitastig umfram bræðslumark er efnið á vökvafasa þar til suðumarki er náð .
Fasalínurit fyrir hreint efni sýnir með ferlum fyrir hvaða þrýsting og hitastig jafnvægi ríkir milli efnafasa .
Telja má , þó engar vísindalegar kannanir séu til um það hér á landi , að flestir foreldrar álíti það óæskilegt að barnið þeirra byrji snemma að hafa kynmök .
Ýmsar rannsóknir hafa sýnt fram á að tengsl milli foreldra og barna hafa áhrif á það hversu snemma börn fara að hafa kynmök ( Kirby , 2001 ; Miller , 2002 ) .
Eftir því sem tengslin eru sterkari og kynfræðsla er veitt á eðlilegri hátt eru meiri líkur á því að unglingurinn byrji seinna að hafa kynmök .
Það er því mikilvægt að foreldrar leggi rækt við uppeldi barna sinna og geti þá á auðveldari hátt komið inn á mikilvæg atriði kynfræðslunnar .
Það virðist oft verka öfugt ef foreldrar eru mjög harðir á ákveðnum tímamörkum með fyrstu kynmök .
Hitt virðist vega þyngra að höfða til unglingsins , ábyrgðar hans og hvernig hann vilji haga lífi sínu , hvort hann sé tilbúinn til þess að fara að stunda kynlíf .
Varðandi lagalegan ramma þá er það lögbrot hér á landi að hafa kynmök við einstakling sem er yngri en 14 ára ( gr. 202 ) .
Hærri aldursmörk gilda ef um er að ræða barn sem er í umsjá viðkomandi ( gr. 201 ) ( Lög um breytingar á almennum hegningalögum , nr. 19/1940 , 1992 ) .
Getur kynlíf fyrir kynþroska leitt til ófrjósemi ?
Hér er spurning um hvaða merking er lögð í hugtakið kynlíf .
Það hefur í raun ákaflega víða merkingu og er hið kynferðislega nána samband tveggja einstaklinga .
Kynmökin eru aðeins hluti þess ( Forliti , Kapp , Naughton og Young , 1986 ) .
Ef átt er við kynlíf almennt þá leiðir það ekki til ófrjósemi .
Að verða hrifinn af einhverjum , haldast í hendur eða kyssa einhvern leiðir ekki til ófrjósemi .
Hins vegar gegnir allt öðru máli ef átt er við hvort kynmök fyrir kynþroska geti leitt til ófrjósemi .
Mun ég ganga út frá þeim skilningi hér .
Einnig er mikilvægt að skoða hvað átt er við með ófrjósemi .
Almenn skilgreining á ófrjósemi á við um það að hafa haft kynmök í að minnsta kosti eitt ár án notkunar getnaðarvarna , án þess að það hafi leitt til þungunar ( Bobak , Jensen og Zalar , 1989 ) .
Stúlka sem hefur kynmök , á hvaða aldri sem hún er , getur fengið kynsjúkdóm frá einstaklingi sem er smitaður .
Það skiptir ekki máli hvort viðkomandi er orðin kynþroska eða ekki , smit af völdum kynsjúkdóma getur haft áhrif á frjósemi hennar síðar meir .
Undir öllum venjulegum kringumstæðum fæðist stúlkubarn með leggöng , leg , eggjaleiðara og eggjastokka .
Öll þessi líffæri eru til staðar frá byrjun en við kynþroskann fer kerfið í gang , líffærin stækka og líkami stúlkunnar , undir stjórn hormóna , fer að framleiða egg sem gerir það að verkum að hún er orðin frjósöm ( Neinstein , 1991 ) .
Varðandi frjósemina skipta margir samverkandi þættir máli og eru eggjaleiðararnir einkum mikilvægir .
Þeir eru eins konar tengibraut á milli eggjastokka og legs .
Eggjastokkarnir framleiða egg sem losna þaðan einu sinni í tíðahring .
Ef frjóvgun , það er samruni eggs og sáðfrumu , á sér stað verður hún yfirleitt í eggjaleiðurum ( Bobak , Jensen og Zalar , 1989 ) .
Ein af ástæðum fyrir ófrjósemi getur verið vegna sýkingar í grindarholi konunnar , sem getur stafað af kynsjúkdómi eins og klamydíu ( Hyde og DeLamater , 2000 ) .
Það sem getur gerst eftir kynmök við smitaðan einstakling er að sýkingin breiðist til eggjaleiðara .
Þar getur hún valdið bólgu sem leitt getur til samgróninga , það er að segja veggir eggjaleiðaranna gróa saman sem gerir það að verkum að þeir geta lokast .
Ef lokunin verður algjör þýðir það að ef egg losnar frá eggjastokkunum þá kemst það ekki leiðar sinnar inni í eggjaleiðurunum .
Sáðfrumur komast heldur ekki fram hjá stíflunni hinum megin frá til að geta frjóvgað það .
Undir þessum kringumstæðum hefur sýkingin leitt til ófrjósemi .
Meta þarf hverju sinni hvers eðlis ófrjósemi er og hvaða leiðir séu mögulegar til að kona geti orðið þunguð .
Af hverju er unglingaólétta algengari í Bandaríkjunum en Evrópu ?
Spurningin í heild sinni hljóðaði svona :
Hvaða breytur hafa áhrif a tíðni unglingaóléttu ?
Af hverju er tíðni unglingaóléttu hærri í Bandaríkjunum en Evrópu ?
Tíðni þungana unglingsstúlkna má skýra út frá margvíslegum sjónarhornum , það er samfélaginu , fjölskyldunni og unglingnum .
Samfélagssjónarhornið kemur inn á skilaboð samfélagsins um kynlíf og kynlífshegðun en einnig pólitískar ákvarðanir um kynfræðslu og kynheilbrigðisþjónustu .
Það hefur til dæmis sýnt sig að þar sem litið er á kynlíf ungs fólks sem eitthvað eðlilegt , rætt um það á opinskáan hátt og á sama tíma gefin skilaboð um leiðir til að stuðla að kynheilbrigði , þá eigi unglingurinn auðveldara með að gera ábyrgar ráðstafanir á þessu sviði .
Bæði Holland og Svíþjóð eru góð dæmi um lönd þar sem slíkt fyrirkomulag er fyrir hendi ( Cromer og McCarthy , 1999 ) .
Í Bandaríkjunum hefur það almennt ekki verið viðurkennt að ungt fólk megi lifa kynlífi , ólíkt því sem tíðkast í Svíþjóð og Hollandi .
Bandarísk ungmenni fá margvíslegar upplýsingar um frjálslyndi í kynlífi í gegnum netið , kvikmyndir og fleiri miðla , en vita það gjarnan frá foreldrum að það sé ekki rétt að byrja að hafa kynmök .
Þannig standa unglingar andspænis eigin löngunum og hins vegar siðferðilegum gildum fjölskyldu og viðurkenna því vart sjálf að þau séu í hættu .
Stjórnvöld hafa sett mark sitt á þróun mála í Bandaríkjunum hvað þetta varðar bæði gagnvart kynfræðslu og kynheilbrigðisþjónustu .
Þau leggja ríka áherslu á kynfræðsluefni sem fjallar um skírlífi en ekki notkun getnaðarvarna .
Hins vegar berjast samtök fræðimanna ( SIECUS = Sexuality Information and Education Council of the United States ) fyrir heildstæðri kynfræðslu þar sem meðal annars er komið er inn á sjálfsmyndina , góða ákvarðanatöku , ábyrgt kynlíf og getnaðarvarnir .
Víða í Bandaríkjunum er kynheilbrigðisþjónusta ekki nægjanlega aðgengileg fyrir ungt fólk ( Cromer og McCarthy , 1999 ) .
Þar skiptir margt máli .
Má þar til dæmis nefna að það getur verið hindrun fyrir ungar stúlkur að verða að fara í kvenskoðun og iðulega er efi um trúnað heilbrigðisstarfsmanns .
Jafnframt var fæðu- og lyfjaeftirlit ( FDA = Food and Drug Administration ) seint að veita leyfi fyrir neyðargetnaðarvörn og viðhorf til hennar iðulega verið neikvætt þar sem meðal annars er litið á hana sem fóstureyðingu .
Innan fjölskyldunnar geta leynst margir þættir sem geta skýrt tíðni þungana .
Talið er að hærri tíðni þungana eigi sér stað þegar fjölskyldur eru verr settar félags- og fjárhagslega .
Það er talið geta aukið líkur á þungunum unglingsstúlkna að búa við fátækt , eiga lítt menntaða foreldra , alast upp hjá einstæðu foreldri og að skorta náms- og starfstækifæri .
Hvað varðar unglinginn sjálfan þá hefur margt verið rannsakað sem tengist ábyrgri notkun getnaðarvarna eins og aldur , sjálfsmynd , tíðni kynmaka og hvort unglingurinn er í föstu kynferðislegu sambandi eða ekki .
Samanburðarrannsóknir hafa komið inn á þætti eins og til dæmis kynlífshegðun og notkun getnaðarvarna ( Darroch , Singh og Frost , 2001 ) .
Rannsókn Darroch og fleiri ( 2001 ) bar saman getnaðarvarnanotkun unglinga í Bandaríkjunum við jafnaldra þeirra í Bretland , Kanada , Frakklandi og Svíþjóð .
Í ljós kom að bandarískir unglingar sýndu ólíka notkun getnaðarvarna sem meðal annars kom fram í því að færri unglingar í Bandaríkjunum notuðu öruggar getnaðarvarnir ( hormónagetnaðarvarnir ) en í hinum löndunum .
Það sem greinir að Bandaríkin og Evrópu hvað þunganir unglingsstúlkna varðar , má meðal annars rekja til almennt lélegri efnahags-og félagslegrar stöðu unglinga í Bandaríkjunum , trúarástæðna , þess að kynlíf ungs fólks sé almennt ekki viðurkennt og að takmarkað aðgengi er að kynheilbrigðisþjónustu .
Allt vinnur þetta saman að því að auka líkur á þungunum unglingsstúlkna .
Í Bandaríkjunum velja síðan fleiri stúlkur að ganga með barnið heldur en að fara í fóstureyðingu en annars staðar ( Singh , Darroch og Frost , 2001 ) .
Hver er staða ótímabærra þungana á Íslandi miðað við önnur Norðurlönd ?
Hugtakið óráðgerð þungun ( e. unplanned pregnancy ) felur í sér ótímabæra ( e. mistimed pregnancy ) og óvelkomna þungun ( e. unwanted pregnancy ) .
Þungun er skilgreind sem ótímabær ef hún verður á þeim tíma sem einstaklingurinn ætlaði sér ekki að eignast barn .
Þungun er óvelkomin ef viðkomandi ætlaði sér ekki frekari barneign nú eða síðar ( Westoff , 1980 ) .
Heimildir eru iðulega ónákvæmar í notkun þessara hugtaka og því stundum erfitt að átta sig á því hvað átt sé við hverju sinni .
Jafnframt eru þau fyrirbæri sem þessi hugtök lýsa bæði breytileg og flókin .
Óráðgerð þungun í byrjun meðgöngu getur til dæmis orðið velkomin þegar líður á þungunina .
Hér á landi hefur ekki verið gerð nein könnun á því hversu margar ótímabærar þunganir eigi sér stað hjá konum á frjósemisskeiði .
Sænsk rannsókn sýndi að meðal 128 kvenna sem gengu með barn þá voru 55% þungananna ráðgerðar , 25% ótímabærar og 20% óráðgerðar ( líklega er hér átt við óvelkomna þungun ) .
Þó að 45% kvennanna hafi ekki ætlað sér þungun á þessum tíma notuðu 86% þeirra ekki neina getnaðarvörn .
Af þessum hópi kvenna sem ráðgerðu ekki þungun höfðu 15% hugleitt fóstureyðingu en ákváðu þó að ganga með barnið ( Holmgren og Uddenberg , 1993 ) .
Um helmingur þungana í Bandaríkjunum eru taldar vera óráðgerðar .
Hjá unglingum er hlutfallið að jafnaði hærra eða um 80% ( Henshaw , 1998 ) .
Þær konur sem ákveða að fara í fóstureyðingu standa frammi fyrir ótímabærum og / eða óvelkomnum þungunum og kjósa því að binda endi á þungunina .
Óvíst er hvert hlutfall ótímabærra þungana er borið saman við óvelkomnar þunganir innan þessa hóps .
Ef eingöngu er borin saman tíðni fóstureyðinga fyrir alla aldurshópa ( 15-49 ára ) við sambærilega aldurshópa á Norðurlöndum , kemur í ljós að á Íslandi var lægsta tíðni fóstureyðinga á hverjar 1000 konur á sjöunda og í byrjun áttunda áratugarins ( um 9-11/1000 ) , en upp úr því eru Finnar komnir með lægri tíðni en Íslendingar .
Frá þeim tíma hafa Finnar verið með lægstu tíðni fóstureyðinga á Norðurlöndum ( Gissler , 1999 ) .
Hefur þróunin verið ólík á Íslandi borið saman við hin Norðurlöndin síðustu áratugi ( 1976-99 ) .
Á Íslandi hefur fóstureyðingum farið fjölgandi meðal kvenna í öllum aldurshópum ( 7,0/1000 1976 , 15,3/1000 1999 ) meðan þeim hefur almennt farið fækkandi á hinum Norðurlöndunum .
Árið 2000 var tíðni fóstureyðinga hjá konum 15-44 ára 18,3/1000 í Svíþjóð , 15,9/1000 í Noregi , 14,7/1000 í Danmörku ( bráðabirgða tölur ) , 15,3/1000 á Íslandi ( 1999 ) og 10,7/1000 í Finnlandi ( The National Board of Health and Welfare , 2001 ) .
Til hvers er meyjarhaft ?
Masters , Johnson og Kolodny ( 1982 ) halda því fram að meyjarhaftið ( hymen ) gegni engu sérstöku hlutverki .
Hins vegar hafi það í tímans rás verið konum mikilvægt að geta fært sönnur á meydóm sinn með óspjölluðu meyjarhafti .
Segja má að hlutverk meyjarhaftsins í því samhengi sé að veita fyrirstöðu við fyrstu samfarir .
Í ritinu Kynferðislífið ( 1946 ) segir svo um meyjarhaftið : « Umhverfis leggangaopið liggur hjá óspjallaðri mey , jómfrú , þunn himna , meyjarhaftið eða meydómurinn » .
Í ritinu er fjallað um ýmsar tegundir meyjarhafts , það er hálfmánalaga , kögrað , rauflaga , tvígata og sáldlaga .
Himnan er bæði með æðar og taugar og getur fylgt sársauki og blæðing þegar hún rifnar .
Hún getur verið misstór og það fer allt eftir stærð himnunnar hvort og hversu mikill sársauki eða blæðing verða við rof hennar .
Haftið getur í sumum tilfellum verið það lítið að það veiti enga fyrirstöðu við samfarir .
Það getur einnig rifnað við margvíslega áreynslu .
Því getur verið hæpið að líta svo á að meyjarhaftið sé óyggjandi sönnun fyrir óspjölluðum meydómi .
Hvað er kynlíf ?
Hér á landi höfum við iðulega verið í vanda með að þýða hugtök á sviði kynlífs .
Þetta sést til dæmis ef við flettum upp á orðinu ' kynlíf ' í Orðabók Menningarsjóðs .
Þar er engin skýring gefin heldur einungis sýnt samheitið ' kynferðislíf ' og nefnd samsettu orðin ' kynlífs-fræðsla , -hegðun ' .
Hugtakið kynlíf ( sexuality ) hefur aftur á móti mjög víðtæka merkingu .
Íslenska orðið er samsett úr tveimur orðum , kyn og líf , og er ljóst af því að það höfðar til þess hvaða lífi við lifum sem kynverur .
Í því felst hvaða augum við lítum á okkur sjálf sem kona eða karl , afstöðu okkar til kynlífsmála , hvernig við hegðum okkur sem kynverur og komum fram við aðra .
Samkvæmt skilgreiningu bandarísku kynfræðslusamtakanna SIECUS ( Sexuality Information and Education Council of the United States ) segir svo um hugtakið kynlíf :
Kynlíf felur í sér þekkingu , viðhorf , gildismat og hegðun einstaklingsins .
Það nær til starfsemi kynfæra ( svo sem kynsvörunar ) , sjálfsvitundar ( identity ) , kynhneigðar , kynhlutverka og persónuleika , hugsana , tilfinninga og sambanda .
Siðferðislegir , trúarlegir og menningarlegir þættir hafa áhrif á það hvernig einstaklingurinn tjáir sig og hegðar sér sem kynvera .
Þessi skilgreining SIECUS er að mörgu leyti góð en kemur ekki inn á klínískan þátt kynlífsins .
Í bók Masters , Johnson og Kolodny ( 1982 ) um kynlíf er fjallað um líffræðilegan , sálfélagslegan , hegðunarlegan , klínískan og menningarlegan þátt .
Líffræðilegi þátturinn er líffræðileg uppbygging okkar og líffræðilegur hæfileiki að geta eignast börn .
Kynsvörun , og þar með fullnæging , er hluti af líffræðilega þættinum .
Sálfélagslegi þátturinn á við um tilfinningar , hugsanir , persónuleika og samspil einstaklinga .
Hegðunarþátturinn snýr að því hvernig fólk hegðar sér í kynlífi , hvort það til dæmis stundar sjálfsfróun og hefur kynmök .
Sá þáttur byggist bæði á líffræðilega og sálfélagslega þættinum .
Klíníski þátturinn á við þau vandamál sem geta steðjað að kynlífinu , til dæmis vegna sjúkdóma , áverka og lyfja sem geta haft áhrif á það .
Eins getur kvíði , blygðun , sektarkennd , þunglyndi og ágreiningur í persónulegum samböndum heft eðlilegt kynlífssamband milli tveggja einstaklinga .
Menningarlegi þátturinn eru þau skilaboð sem berast um kynlíf í hverjum menningarheimi .
Hér á landi varð til dæmis mun opnari umræða um kynlíf í kjölfar greiningar á alnæmi .
Sú umræða gerði til að mynda kröfu um hispurslausa umfjöllun um notkun smokksins .
Á síðustu áratugum hefur hugtakið kynlífsheilbrigði ( sexual health ) verið að skjóta rótum .
Alþjóðaheilbrigðismálastofnunin skilgreinir kynlífsheilbrigði á eftirfarandi hátt :
Það er samþætting líkamlegra , tilfinningalegra , vitsmunalegra og félagslegra þátta kynverunnar á þann hátt að vera gefandi og styrkjandi fyrir persónuleikann , samskipti og ást ( SIECUS , 1999 ) .
Til að stunda heilbrigt kynlíf þarf einstaklingurinn á því að halda að fá góða kynfræðslu og jafnframt að hafa þróað færni í mannlegum samskiptum .
Hver er líffræðilegur tilgangur þess að konur fái fullnægingu , hvað þá raðfullnægingar ?
Þar sem þessi spurning er með líffræðilega áherslu verður leitast við að svara henni frá því sjónarhorni .
Tel ég þó að erfitt sé að líta á fullnægingu sem eingöngu líffræðilegt fyrirbæri .
William H. Master og Virginia E. Johnson rannsökuðu kynsvörun meðal 312 bandarískra karla og 382 kvenna og greindu frá niðurstöðum sínum í ritinu Human Sexual Response árið 1966 .
Þar greindu þau frá fjórum stigum kynsvörunar , það er örvunarstigi ( excitement ) , sléttu ( plateau ) , fullnægingarstigi ( orgasm ) og slökunarstigi ( resolution ) .
Fullnægingarstigið varir í stystan tíma miðað við hin stigin , yfirleitt aðeins fáar sekúndur .
Það eru aðallega tvær líffræðilegar breytingar sem eiga sér stað við kynsvörun karla og kvenna ; aukin blóðsókn til líffæra og aukin vöðvaspenna .
Á fullnægingarstiginu hjá konum hækkar blóðþrýstingur og hjartsláttur og andardráttur verða örari .
Blóðsókn eykst til líffæra , einkum kynfæra , brjósta og andlits .
Samdráttur vöðva á sér stað í líkamanum en einkum í vöðvum grindarhols , umhverfis endaþarm , leggöng og legið .
Taktfastur samdráttur verður í leginu .
Eftir fullnæginguna fer konan á slökunarstig en er næm fyrir frekara áreiti .
Í kjölfar fullnægingarstigs verða karlmenn tímabundið ónæmir fyrir frekari ertingu ( refractory period ) .
Þar sem konan fer ekki inn á þetta tímabil er hún áfram næm fyrir kynferðislegri ertingu og getur fengið fleiri fullnægingar ef kynferðisleg löngun er til staðar og örvun er nægjanleg , svokallaðar raðfullnægingar ( Hyde og DeLamater , 2000 ) .
Sálkönnuðurinn Sigmund Freud hélt því fram að til væru tvær tegundir af fullnægingu hjá konum .
Annars vegar fullnæging af völdum snípörvunar og hins vegar örvun um leggöng .
Hann taldi að fyrri tegundin væri merki um andlegan vanþroska konunnar en hin gæfi til kynna eðlilegan kynlífsþroska hennar og væri mikilvæg til að þroska hið kvenlega eðli .
Var andlegur krankleiki kvenna áður fyrr stundum talinn vera vegna þessarar óþroskuðu fullnægingar þeirra ( sjá einnig svar við Af hverju fá sumar konur leggangafullnægingu en ekki aðrar ?
Hvað er hægt að gera til að auka líkurnar á henni ? ) .
Í dag er litið svo á að enginn munur sé á fullnægingu eftir örvunarleiðinni sem notuð er ( snípur , leggöng , brjóst ) .
Þetta þýðir þó alls ekki að allar fullnægingar séu eins .
Þær eru mjög mismunandi .
Stundum hefur komið fram sá misskilningur að fullnæging væri alltaf eins og gífurlegt sprengigos .
Hið sanna er að fullnæging er mismunandi hvað styrkleika varðar , enda lýsa konur fullnægingu á mismunandi hátt .
Ein minntist til dæmis á að hún gæti verið eins og smákrampi en önnur lýsti því að ef spennan næði smám saman að magnast þá gæfi það mjög góða tilfinningu ( Kitzinger , 1986 ) .
Fram hefur komið að sumum konum finnist að þær fái betri fullnægingu í kjölfar sjálfsfróunar heldur en með samförum ( Masters , Johnson og Kolodny , 1982 ) .
Líffræðilegur tilgangur fullnægingarinnar er væntanlega sá að aukin blóðsókn og taugaboð séu mikilvæg fyrir eðlilega starfsemi kynfæra .
Jafnframt sé mikilvæg sú líkamlega og andlega slökun og vellíðan sem kemur í kjölfar þessarar miklu spennulosunar .
Jafnframt virðast rannsóknaniðurstöður benda til þess að með því að kona tímasetji fullnæginguna eftir að karlmaðurinn hefur fengið sáðlát þá haldi hún betur sáðfrumum , sem auki ef til vill líkur á getnaði ( Singh , Meyer , Zambarano og Hurlbert , 1998 ) .
Viðbót ritstjórnar :
Að lokum má nefna að kynlíf dýra sem viðhafa tvíkynja æxlun er að sjálfsögðu nauðsynlegt til að viðhalda tegundinni , stofnum hennar og genum , þó að það kunni jafnframt að gegna öðrum tilgangi .
Fullnæging hjá körlum og konum hvetur ásamt öðru til kynlífs og er þannig mikilvæg frá sjónarmiði þróunarfræðinnar .
Eini munurinn á fullnægingu karla og kvenna virðist í þessu viðfangi vera sá að mökun , sáðlát og getnaður getur orðið án þess að konan hafi fengið fullnægingu en sáðfalli karla fylgir yfirleitt fullnæging .
Einnig er rétt að geta þess að eftir því sem ritstjórnin kemst næst er hlutverk fullnægingar kvenna og snípsins umdeilt meðal þróunarfræðinga .
Svo má benda á að kynlíf dýra eða hegðun í líkingu við það miðar ekki eingöngu að æxlun í hverju einstöku tilviki og talið er að mörg spendýr fái eins konar fullnægingu , að því marki sem slík fullyrðing hefur merkingu , en okkur er ekki kunnugt um að skoðanakannanir hafi farið fram á því meðal þeirra .
Af hverju hafa sumir meiri kynlífslöngun en aðrir ?
Sálkönnuðurinn Sigmund Freud fjallaði um libido sem ákveðna lífsorku en lagði sérstaka áherslu á kynlífsorkuna ( Garsee og Schuster , 1992 ) .
Oftast er fjallað um libido sem kynlöngun einstaklingsins .
Aðeins um tuttugu ár eru síðan byrjað var að greina skerta kynlöngun ( hypoactive sexual desire ) .
Við frekari rannsóknir kom í ljós að skert kynlöngun er algeng .
Ein rannsókn leiddi í ljós að 16% karla og 33% kvenna eiga við slíkt vandamál að stríða ( Hyde og DeLamater , 2000 ) .
Fólk er margbreytilegt og kynlöngun mismunandi .
Hér spila líklega saman upplag einstaklingsins , það er líffræðileg starfsemi , einstaklingseðlið og samspil við aðra ( Hyde og DeLamater , 2000 ) .
Sumir hallast meira að líkamlegum skýringarþáttum , aðrir að einstaklingseðlinu og enn aðrir að samspili beggja ( biosocial interaction model ) ( Baldwin og Baldwin , 1997 ) .
Hér er lögð áhersla á margvíslega skýringarþætti .
Ef litið er til líffræðilegrar starfsemi er testósterón það hormón sem einkum er talið stjórna kynlöngun ( Kaplan , 1981 ) .
Hjá karlmönnum sjá eistun um að framleiða testósterón en eggjastokkarnir hjá konum .
Karlmenn hafa meira af þessu hormóni en konur , sem að hluta til getur skýrt meiri kynlöngun karla .
Með lækkandi magni testósteróns minnnkar kynlöngun ( Davis , 2000 ; Kaplan , 1981 ) .
Margt getur haft áhrif á líkamlega starfsemi og þar með kynlöngun mannsins .
Minni kynlöngun tengist ýmsum sjúkdómum svo sem þunglyndi og jafnframt margvíslegri lyfjameðferð .
Eftir fæðingu barns getur tímabundið komið fram minni kynlöngun hjá konum ( Barrett , o.fl. , 1999 ) .
Konur hafa jafnframt greint frá mismikilli kynlöngun eftir því hvar þær eru staddar í tíðahringnum ( Kitzinger , 1986 ) .
Hvað einstaklingseðlið og andlega starfsemi varðar þá virðist andlegt jafnvægi einstaklingsins , skynjun og næði skipta máli í sambandi við kynlöngun og skapa þannig aðstæður að kynferðisleg örvun sé möguleg .
Rannsókn Mitchell , DiBartolo , Brown og Barlow ( 1998 ) meðal karla sýndi að jákvæð skaphöfn þeirra hefði kynferðislega örvandi áhrif .
Önnur rannsókn leiddi í ljós að reiði og kvíði minnkaði kynferðislega löngun ( Beck og Bozman , 1995 ) .
Hjá konum hafði reiðin meiri áhrif en hjá körlum .
Rannsókn sem byggði á mismunandi sjónörvun sýndi fram á að kynlífsefni veitti meiri kynferðislega örvun en hlutlaust efni .
Styrkur testósteróns var hærri undir þeim kringumstæðum ( Stoléru , o.fl. , 1999 ) .
Einnig virðist það næði sem einstaklingurinn hefur til kynferðislegrar örvunar skipta máli .
Rannsókn Elliott , William og O ' Donohue ( 1997 ) sýndi fram á að truflun í umhverfinu dregur úr kynferðislegri örvun .
Margt fleira getur haft áhrif á einstaklingseðlið og þar með kynlöngun .
Má þar nefna skerta líkamsímynd eins og ef einstaklingurinn upplifir sig of feitan , hvort fólk hefur erfiða fyrri reynslu af kynlífi ( kynferðisleg misnotkun ) og hvort ótti sé til staðar gagnvart kynlífi ( Wiederman , 2000 , Hyde og DeLamater , 2000 ) .
Samspil tveggja einstaklinga í kynferðislegu sambandi getur að auki skipt máli í sambandi við kynlöngun .
Er fólk ánægt í parsambandi sínu ?
Nær það að tala eðlilega saman um kynlíf ?
Getur það sagt við hvort annað hvað það vill og hvað ekki ?
Hefur það gert góðar ráðstafanir til að stjórna barneignum ?
Tveir einstaklingar í parsambandi hafa iðulega ekki sama áhugann á kynlífi á sama tíma .
Mjög líklegt er að einn daginn hafi annar aðilinn meiri áhuga og annan daginn hinn aðilinn .
Þannig getur áhuginn og löngunin verið mismikil ( Kitzinger , 1986 ) .
Af þessum upplýsingum má draga þá ályktun að margvíslegar skýringar eru á því hvers vegna kynlífslöngun getur verið mismikil hjá fólki .
Hvenær var smokkurinn fundinn upp ?
Óvíst er hvenær smokkurinn var fyrst fundinn upp .
Þó er víst að ýmsir hlutir hafa verið notaðir í aldanna rás til að þekja getnaðarlimi í þeim tilgangi að vernda gegn þungun og sýkingum og til skrauts og örvunar .
Nokkurs konar slíður til að setja á getnaðarlim var notað af egypskum karlmönnum um 1350 fyrir Krist .
Óvíst er um tilgang notkunarinnar en talið er að það hafi verið ætlað til skrauts .
Árið 1564 lýsti ítalski líffærafræðingurinn Fallopius slíðri úr hör .
Fljótlega fylgdu í kjölfarið slíður úr dýragörn .
Það var ekki fyrr en á 18. öldinni sem farið var að nefna þessi slíður smokka .
Upp úr 1840 var svo farið að framleiða smokka úr gúmmíi en um 1930 kom fram nýtt gúmmíkennt plastefni , latex , sem þótti henta betur ( Robertson , 1990 ; Hatcher , o.fl. , 1990 ; Everett , 1998 ) .
Af hverju fá sumar konur leggangafullnægingu en ekki aðrar ?
Hvað er hægt að gera til að auka líkurnar á henni ?
Athyglisvert er að skoða viðhorf til fullnægingar og hvernig er litið á konuna sem ýmist óvirka eða virka samkvæmt þeim .
Sigmund Freud taldi að til væri tvenns konar fullnæging hjá konum ; annars vegar fullnæging í leggöngum og hins vegar snípörvun .
Hann hélt því fram að fullnæging í leggöngum væri merki um kynsvörun hjá þroskaðri konu en að snípörvun sem leiddi til fullnægingar væri hins vegar merki um kynsvörun óþroskaðrar unglingsstúlku ( Rossi , 1994 ) .
Nefnir Rossi að í kvennafræðum sé snípörvun til fullnægingar haldið á lofti og litið á hana sem leið til kvenfrelsis en örvun legganga til fullnægingar sé merki um yfirráð karla yfir konum ( Rossi , 1994 ) .
Hins vegar er það staðreynd að snípurinn á alltaf þátt í fullnægingu konunnar , beint eða óbeint .
Þegar kona fær ekki fullnægingu með örvun legganga þarf að skoða margvíslega þætti sem tengjast kynferðislegri örvun og fullnægingu .
Sjúkdómar , lyf , erfið kynlífsreynsla , óánægja með líkamann , reiði , áhyggjur , álag og einbeitingarskortur eru þættir sem geta haft áhrif á kynlíf fólks ( Wiederman og Hurst , 1998 ; Elliott og O ' Donohue , 1997 ) .
Skoða ætti slíka þætti og leita leiða með úrlausn þeirra áður en farið er út í að skoða kynlífið sem einangrað fyrirbæri .
Gott kynlíf er afrakstur almennrar vellíðunar .
Góð kynlífsreynsla byggist á því að njóta kynlífs en ekki að líta á fullnæginguna sem eina takmarkið .
Það getur dregið úr kynlífsánægjunni að einblína á það að fá fullnægingu .
Ef einstaklingurinn nýtur ekki kynörvunarinnar eru minni líkur á því að hann njóti kynmakanna .
Ýmsar ráðleggingar hafa verið gefnar til að auka líkur á fullnægingu og byggjast slíkar ráðleggingar á góðri kynlífssögu einstaklingsins og parsins .
Eitt af því sem þarf að skoða þegar slík kynlífssaga er tekin er fyrri reynsla af fullnægingu .
Hefur viðkomandi fengið fullnægingu áður ?
Hvaða leið var þá farin ?
Hvað reyndist vel og hvað ekki ?
Það er engin ein leið til að ná fullnægingu .
Kona sem hefur fengið fullnægingu með snípörvun getur átt auðveldara með að fá fullnægingu í gegnum leggöng en kona sem aldrei hefur fengið fullnægingu .
Skoða þarf einnig hvaða leiðir eru farnar til örvunar .
Stundum þarf að leita annarra leiða til örvunar en gert hefur verið .
Mikilvægt er að pör geti rætt saman um hvaða snerting gefur góðar tilfinningar ( Byers og Demmons , 1999 ) .
Sumum getur til dæmis reynst vel að nota hjálpartæki ástarlífsins .
Ef í ljós kemur að parið hefur notað eina stellingu má skoða þann möguleika að prófa aðrar stellingar .
Ef konan er ofan á getur snípörvun orðið meiri og hún nær að stjórna kynmökunum betur .
Mörg önnur ráð hafa verið gefin varðandi fullnæginguna og fer það eftir einstaklingum hvað á við hverju sinni .
Það sem hentar einum hentar kannski ekki öðrum .
Þannig verður hver og einn að finna það sem á við hann með hjálp kynlífsráðgjafa eða meðferðaraðila .
Á vefsíðunni SexualHealth.com má finna nánari ráðleggingar um leiðir til að auka líkur á fullnægingu .
Þar telur Cynthia Lief Ruberg ráðgjafi upp 20 ráð til að ná fullnægingu .
Fjallar hún þar um leiðir sem varða andlega og tilfinningalega vellíðan og líkamlega þætti .
Sjá einnig svar sama höfundar við spurningunni Hvað er fullnæging ?
Hvers vegna hafna konur kynlífi tímabundið fyrir eða eftir blæðingar ?
Upplýsingar um kynlífshegðun fólks gefa okkur ekki tilefni til að ætla að konur hafni almennt kynlífi fyrir eða eftir blæðingar .
Konur eru með mismunandi þrár og langanir til kynlífs sem tengjast margvíslegum þáttum sem reynt verður að minnast á í þessu svari en fyrst mun ég fjalla um blæðingar og viðhorf til þeirra .
Hvað varðar blæðingar almennt og tengsl þeirra við kynlíf þá var áður fyrr talið að konan væri óhrein á meðan hún hefði blæðingar .
Kemur það fram í gömlum íslenkum heimildum að fólk trúði þessu svo mjög að það taldi að það gæti jafnvel eignast óheilbrigt barn ef það hefði kynmök á blæðingatíma .
Í Biblíunni , Mósebók 15 kemur fram :
Nú hefur kona rennsli ( tíðablæðingar ) og rennslið úr holdi hennar er blóð þá skal hún vera saurug í sjö daga og hver sem snertir hana skal vera óhreinn til kvelds .
Síðar segir :
Og ef einhver samrekkir henni og tíðablóð hennar kemur á hann þá er hann óhreinn sjö daga , og hver sú hvíla skal óhrein vera , er hann liggur í .
Ruth Westheimer ( 1986 ) kemur inn á ýmsar goðsagnir gagnvart tíðablæðingum .
Dæmi um þær eru að ef kona bakar köku fellur kakan , hárlagning helst ekki , konan verði að liggja í rúminu á meðan á blæðingum stendur og sá karlmaður sem hefur kynmök við konu sem er með blæðingar verði getulaus eða geldur ( Westheimer , 1986 ) .
Nútímaþekking segir okkur að kynlíf sé hættulaust meðan á blæðingum stendur .
Hver einstaklingur hefur sínar sérstöku langanir og þrár .
Það er því mjög mismunandi hvenær löngun til kynlífs vaknar og hvenær ekki .
Rannsóknir á tengslum kynhormóna kvenna ( östrógens og prógesteróns ) á mismunandi tímum tíðahringsins og kynlífsvirkni hafa sýnt fram á mismunandi niðurstöður .
Sumar rannsóknir hafa sýnt fram á að konan hafi mesta kynlöngun í kringum egglos en aðrar rannsóknir að það eigi sér stað fyrir eða eftir blæðingar .
Enn aðrar rannsóknir hafa gefið tilefni til að ætla að mesta kynlöngunin sé á öllum þessum tímabilum ( sjá í Van Goozen , Wiegan , Endert , Helmond og Van de Poll , 1997 ) .
Abplanalp o.fl. ( 1979 ) fengu þær niðurstöður að kynlíf fólks hefði jafna dreifingu yfir tíðahringinn og tengdist ekki magni kynhormóna kvenna ( sjá í Van Goozen , Wiegan , Endert , Helmond og Van de Poll , 1997 ) .
Nýleg vitneskja hefur rennt stoðum undir það að karlhormón ( androgen ) skipti líklega meira máli en kvenhormónið östrogen fyrir kynlífsvirkni kvenna .
Rannsókn Van Goozen o.fl. ( 1997 ) sýndi að magn karlhormónsins testosteróns var tengt kynlöngun og kynlífsvirkni .
Það virðist vera algengara að skoða kynlífsáhuga kvenna fyrir blæðingar en eftir þær .
Þær rannsóknir byggjast á því að skoða svokallaða fyrirtíðaspennu ( premenstrual syndrome ) .
Rannsókn Van Goozen o.fl. ( 1997 ) sýndi að þær konur sem voru með fyrirtíðarspennu fannst þær hafa mesta löngun til kynlífs á miðju tíðatímabili en konur sem ekki höfðu einkenni fyrirtíðaspennu höfðu mesta kynlöngun fyrir blæðingar .
Miriam Stoppard ( 1992 ) nefnir margar ástæður þess að kona hafi ekki áhuga á kynlífi .
Það geta verið neikvæð viðhorf til kynlífs sem byggjast á uppeldislegum þáttum þar sem lögð hefur verið áhersla á það að kynlíf væri eitthvað óhreint eða dónalegt .
Það getur stafað af þekkingarskorti á kynlífi sem hindrað getur eðlilega löngun til kynlífs .
Eins getur erfið kynlífsreynsla í uppvexti valdið því að konan á erfitt með að gefa sig að kynlífi .
Jafnframt hefur það sýnt sig við meðferð kynlífsvandamála að það sem hamlar fólki að lifa eðlilegu kynlífi er að það hefur ekki getað rætt á eðlilegan hátt við maka / vin sinn um kynlífið .
Til þess að vita nægjanlega vel hvað hinn aðilinn vill þarf fólk að geta rætt saman um langanir , tilfinningar og það sem það vill ekki í kynlífi .
Góð tjáskipti um kynlíf eru grundvallaratriði fyrir gott kynlíf .
Er hollt að stunda kynlíf ?
Kynlíf er heilsusamlegt svo framarlega sem það byggist á eðlilegum samskiptum , er tilfinningalega gefandi , er innan þeirra marka sem einstaklingurinn setur sér og skaðar hann ekki á nokkurn hátt andlega né líkamlega .
Að lifa heilbrigðu kynlífi felur í sér að einstaklingurinn finnur fyrir andlegri og líkamlegri vellíðan .
Sú vellíðan gefur fólki orku og lífsgleði .
Hér á landi hefur umfjöllun um kynlíf mikið verið bundin við vandamálahliðar þess .
Í kennslu , til dæmis í háskóla , kemur í ljós að vandamál kynlífsins reynast nemendum mun hugstæðari en hin hliðin er lýtur að heilbrigði þess .
Nemendur eru sjaldnast í vandræðum með að nefna þætti eins og kynferðislegt ofbeldi , vændi , klám og kynsjúkdóma en geta vart nefnt nokkurt atriði þegar kemur að umræðu um heilbrigt kynlíf .
Miðað við umfjöllun á alþjóðlegum þingum má segja að umræða um heilbrigt kynlíf sé lengst á veg komin í Evrópu og Ameríku .
Í þeirri umræðu er gjarnan lögð áhersla á kynlífs- og frjósemisheilbrigði ( sexual and reproductive health ) þar sem þessir tveir þættir eru nátengdir .
En hvað er þá heilbrigt kynlíf ?
Í þessu svari verður byggt á alþjóðlegri umræðu um þetta málefni , skýrslu vinnuhóps um kynheilbrigði , leiðbeiningum frá SIECUS og reynslu af því að vinna með ungu fólki á þessu sviði .
Heilbrigt kynlíf ( sexual health ) felur í sér að mynda gott samband , byggt á trausti , við annan einstakling .
Hér verður þremur aðferðum lýst .
Í fyrsta lagi er hægt að nota svokallaða flata vexti en þá eru vextir eingöngu reiknaðir af höfuðstól en ekki af ávöxtun fyrri tíma .
Þá aukast vaxtagreiðslur í beinu hlutfalli við lengd lánstíma því að ekki eru greiddir vaxtavextir .
Í öðru lagi er hægt að taka tillit til vaxtavaxta ( og vaxta líka af þeim , eins og Trölli söng um árið ) .
Það er hægt að gera með að minnsta kosti tvennum hætti .
Við notkun annarrar aðferðarinnar er litið svo á að vextir safnist stöðugt upp allan lánstímann en við notkun hinnar er litið svo á að vextir safnist upp einu sinni á hverju tímabili , oftast ári .
Þegar lánstíminn er styttri en viðmiðunartímabilið ( það er styttri en eitt ár ) eru vextir reiknaðir þannig að vextir og vaxtavextir ( og svo framvegis ) verði samanlagt jafnir nafnvöxtum á viðmiðunartímabilinu ef lánið væri sífellt endurnýjað þangað til lánstíminn væri jafn viðmiðunartímabilinu .
Á máli fræðimanna er sagt að við notkun fyrri aðferðarinnar safnist vextir upp í samfelldum tíma ( e. continuous compounding ) en við notkun síðari aðferðarinnar safnist vextir upp í ósamfelldum tíma ( e. discrete compounding ) .
Fyrri aðferðin byggir á lógaritmum , nánar tiltekið svokölluðum náttúrulegum lógaritma , og fastanum e sem er um það bil 2,718 .
Til að flækja málið enn frekar er stundum notað undarlegt dagatal við vaxtaútreikninga .
Í því eru 30 dagar í hverjum mánuði og því 360 dagar í ári , 180 í hálfu ári , 90 í ársfjórðungi og svo framvegis .
Þetta er augljóslega gert til hægðarauka því að talan 365 er erfiðari viðureignar en 360 , eða var það að minnsta kosti á meðan vextir voru reiknaðir í höndunum sem er vitaskuld löngu liðin tíð .
Við skulum skoða hvernig þetta kemur út í dæmi .
Höldum okkur við 360 daga í árinu , gerum ráð fyrir að nafnvextir séu 10% og 100 krónur séu til ávöxtunar ( eða fengnar að láni ) .
Látum d tákna fjölda daga , i nafnvexti og L lánsupphæð og reiknum vexti í krónum .
Reiknireglurnar fyrir þessar þrjár aðferðir eru sem hér segir : < jöfnur > Þessar reiknireglur kunna að virðast óárennilegar en það er þó lítið mál að reikna út úr þeim í vasareikni eða töflureikni .
Skoðum loks niðurstöðuna fyrir þessar þrjár aðferðir miðað við ársfjórðung , hálft ár og eitt ár : < tafla > Við sjáum að það er óhagstæðast fyrir lántakanda að reikna vexti í samfelldum tíma .
Þá eru flatir vextir óhagstæðari en vextir miðað við að reikna ávöxtun í ósamfelldum tíma , nema lánstíminn sé eitt ár , þá eru þessar leiðir jafnhagkvæmar fyrir lántakandann .
Þetta snýst vitaskuld við fyrir lánveitanda .
ECR er skammstöfun á Efficient Consumer Response og hefur það verið þýtt sem skilvirk neytendasvörun .
QR er skammstöfun á Quick Response , sem þýðir einfaldlega skjót viðbrögð .
Bæði hugtökin eru notuð í tengslum við vöruflæði og birgðastjórnun og samskipti einstakra liða í keðju fyrirtækja frá framleiðanda til neytenda .
QR kom fyrst fram sem skipulagt kerfi um miðjan níunda áratuginn og á rætur sínar að rekja til aðferða sem voru þróaðar í Bandaríkjunum fyrir verslun með fatnað og skyldar vörur .
Í sinni einföldustu mynd er um að ræða kerfi sem styttir leiðina frá framleiðendum til verslana og styttir tímann sem það tekur að koma nýjum flíkum í verslanir í stað þeirra sem seljast .
Árangur á þessu sviði getur bæði minnkað birgðahald og dregið úr rýrnun .
QR byggist meðal annars á ýmsum samskiptastöðlum fyrir kaupendur og seljendur á hverju stigi , strikamerkingum og skjalaskiptum með aðstoð tölva í stað pappírs áður .
ECR kom fram í upphafi tíunda áratugarins , einnig í Bandaríkjunum .
Það var upphaflega þróað fyrir svokallaðar dagvöruverslanir , sem selja matvæli og skyldar vörur .
Það byggist að nokkru á svipuðum hugmyndum og QR en er sniðið að þörfum þessara verslana sem meðal annars velta yfirleitt birgðum sínum miklu hraðar en fataverslanir .
Að mörgu leyti skarast þessar tvær hugmyndir og hafa leitt fram svipaðar lausnir á ýmsum viðfangsefnum .
ECR nær til fleiri þátta í starfsemi viðkomandi fyrirtækja en QR og er því nokkuð víðtækara hugtak .
Þá eru áherslur einnig nokkuð mismunandi á milli þessara kerfa .
Hugmyndin með QR er aukinn flýtir ( sem getur sparað stórfé ) en ECR er beinlínis ætlað að finna leiðir til sparnaðar .
Þótt bæði kerfin eigi rætur sínar að rekja til Bandaríkjanna hafa þau einnig verið tekið í notkun og þróuð annars staðar .
Gjaldmiðill Armeníu nefnist dram .
Eitt dram kostar um 15 íslenska aura þegar þetta er ritað ( 14.5.03 )
Armenía var fyrr á öldum mun stærra land en hlutar þess tilheyra nú nágrannalöndunum .
Armenía var hluti Rússlands frá 1828 , lýsti yfir sjálfstæði 1918 en landið var síðan hernumið af Tyrkjum og Sovétmönnum og innlimað í Sovétríkin árið 1920 .
Armenía varð sjálfstætt ríki 1991 .
Meðan landið var undir stjórn Rússa og Sovétmanna notaði það rúblur sem gjaldmiðil en dram var tekið upp árið 1993 .
Það virðist óhætt að fullyrða að flest lönd leyfi verðtryggingu lána en það er annað mál að mjög misjafnt er hve útbreidd hún er .
Það er helst hægt að finna dæmi um að verðtrygging lána hafi verið bönnuð í löndum sem hafa átt í verulegum erfiðleikum í baráttu við verðbólgu .
Hið sama má segja um verðtryggingu launa , hún er yfirleitt leyfð en mjög er misjafnt hve útbreidd hún er .
Almenna reglan í viðskiptum í flestum löndum er vitaskuld að kaupendur og seljendur vöru eða þjónustu geta samið um þau kjör sem þeir vilja , þar á meðal að tengja greiðslur við ýmsa mælikvarða , svo sem verðlagsvísitölur .
Á Íslandi er verðtrygging útlána óheimil , séu þau til skemmri tíma en fimm ára , og innlána , séu þau bundin til skemmri tíma en þriggja ára .
Á lánum sem eru til lengri tíma en þetta má semja um verðtryggingu og ber þá að nota vísitölu neysluverðs , sem Hagstofa Íslands reiknar út , sem viðmiðun .
Ekkert í lögum eða reglum er því til fyrirstöðu að semja um að lán til langs tíma séu óverðtryggð .
Ástæðan fyrir því að lítið sem ekkert er gert af því á Íslandi er væntanlega einfaldlega sú að nafnvextir af þeim lánum þyrftu að vera mjög háir til að bæta lánveitendum upp þá áhættu sem þeir taka , svo háir að lántakendur sjá hag sínum betur borgið með því að taka verðtryggð lán .
Í löndum þar sem gjaldmiðillinn hefur verið stöðugur um langan tíma og verðbólga hefur ekki farið úr böndunum er sjaldgæfara að samið sé um verðtryggingu en í löndum þar sem íbúar hafa reynslu af mikilli og óstöðugri verðbólgu .
Þetta er eðlilegt , þar sem lítil hætta virðist á miklum og óvæntum breytingum á verðlagi , er minni ástæða en ella til að semja um viðbrögð við slíkum atburðum .
Ef lán til langs tíma eru með breytilegum ( fljótandi ) vöxtum felst alla jafna í því nokkur verðtrygging .
Þá taka vextir á láninu á hverjum tíma mið af þeim vöxtum sem bjóðast þá á lánum til skamms tíma .
Vegna þess að skammtímavextir hækka undir eðlilegum kringumstæðum mjög í takt við verðbólgu getur þetta fyrirkomulag að nokkru leyti komið í stað verðtryggingar .
Það getur þó haft ýmsa ókosti samanborið við verðtryggingu , meðal annars þá að greiðslubyrði af láninu getur sveiflast mikið .
Það er erfitt að gefa nákvæmt svar við þessari spurningu því að í mörgum tilfellum er álitamál hvað getur talist gjaldmiðill .
Ef einungis eru taldir með þeir gjaldmiðlar sem gefnir eru út af ríkisstjórnum eða stjórnendum sjálfsstjórnarhéraða sem hafa einhvers konar viðurkenningu á alþjóðavettvangi þá eru gjaldmiðlarnir um 180 og skiptast á um 250 landssvæði .
Til samanburðar má geta þess að ríki sem eiga aðild að Sameinuðu þjóðunum eru nú 191 .
Oft nota mörg ríki sama gjaldmiðilinn og er evran líklega sá þekktasti en einnig nota mörg lönd Bandaríkjadal og ýmsar fyrrum nýlendur Frakka í Afríku nota sama gjaldmiðil , afrískan franka .
Hluti af gömlum þriggja dala seðli frá Texas .
Við þessa tölu mætti bæta nokkrum gjaldmiðlum sem gefnir eru út af aðilum sem ekki njóta neinnar viðurkenningar á alþjóðavettvangi , í löndum þar sem borgarastríð geisa og gjaldmiðlum sem gefnir voru út af ríkisstjórnum sem hafa verið hraktar frá völdum og gjaldmiðillinn verið felldur úr gildi í kjölfarið .
Þá eru til ýmiss konar gjaldmiðlar sem ekki eru peningar , til dæmis vörur sem notaðar eru í vöruskiptum .
Hugtakið innherjaviðskipti er notað um viðskipti með verðbréf , einkum hlutabréf , sem skráð eru í kauphöll þegar annaðhvort kaupandi eða seljandi , eða þeir báðir , hafa aðgang að upplýsingum sem ekki hafa verið gerðar opinberar en væru líklegar til að hafa áhrif á markaðsverð ef svo væri .
Innherjum er skipt í tvo flokka , fruminnherja og aðra .
Fruminnherjar eru þeir sem stöðu sinnar vegna teljast alltaf innherjar .
Í hverju fyrirtæki eru það meðal annars forstjóri , stjórnarmenn og helstu stjórnendur aðrir og endurskoðandi .
Aðrir verða innherjar ef þeir fá aðgang að trúnaðarupplýsingum sem geta haft áhrif á markaðsverð .
Innherjum er óheimilt að reyna að hagnast á þeim trúnaðarupplýsingum sem þeir búa yfir , til dæmis með því að kaupa verðbréf sem telja má líklegt í ljósi upplýsinganna að muni hækka í verði .
Slík viðskipti kallast innherjasvik .
Fruminnherjum er hins vegar heimilt að eiga viðskipti með verðbréf viðkomandi fyrirtækis þegar þeir búa ekki yfir trúnaðarupplýsingum sem geta haft áhrif á markaðsverð , slík viðskipti eru innherjaviðskipti en teljast ekki innherjasvik .
Nokkuð strangar reglur gilda um slík viðskipti og meðal annars verður að tilkynna um þau til viðkomandi kauphallar .
Ástæða þess að strangar reglur gilda um viðskipti innherja er einkum sú að ef innherjar eiga viðskipti við aðila sem búa yfir lakari upplýsingum þá er mikil hætta á því að þeir síðarnefndu beri skarðan hlut frá borði .
Ef engar hömlur væru á viðskiptum innherja væri því hætt við að aðrir hefðu lítinn áhuga á viðskiptum og verðbréfamarkaðir virkuðu illa eða jafnvel alls ekki .
Hugtakið bandormur er notað á alþingi um frumvörp til breytinga á mörgum lögum .
Þegar fjárlög eru samþykkt þarf að breyta ýmsum upphæðum sem tilgreindar eru í öðrum lögum og er það gert með bandormi sem fjármálaráðherra talar fyrir .
Oft snerta bandormar mörg ráðuneyti og þá flytur forsætisráðherra jafnan frumvörpin .
Það er rétt að kvikmyndastjörnur í Hollywood fá margfalt hærri laun en starfsystkin þeirra á Íslandi , jafnvel meira fyrir eina kvikmynd en bílfarmur af íslenskum leikurum fær fyrir alla starfsævina .
Hins vegar er ekki þar með sagt að leikarar í Ameríku fái almennt hærri laun en hérlendis .
Það eru ekki allir stjörnur í Ameríku , ekki einu sinni í Hollywood .
Langflestir bandarískir leikarar hafa ekki nema rétt mannsæmandi laun og stór hluti þeirra starfar að mestu við annað meðan þeir reyna ítrekað að fá einstaka verkefni sem leikarar .
Það er hins vegar áhugaverð spurning , hvers vegna einstakir leikarar , það er kvikmyndastjörnurnar í Ameríku , fá svona himinhá laun meðan flest starfsystkin þeirra þarlendis eru lítt öfundsverð af kjörum sínum .
Svo ójöfn tekjuskipting einkennir raunar fleiri svipaðar stéttir í Ameríku .
Til dæmis hafa stjörnur í tónlistarheiminum himinháar tekjur en langflestir tónlistarmenn hafa ekkert sérstaklega háar tekjur ; margir þeirra eiga meira að segja erfitt með að framfleyta sér .
Sama má segja um íþróttamenn .
Stjörnurnar í körfuboltanum vestanhafs , leikmenn NBA-deildarinnar , eru allir hátekjumenn .
Sá frægasti , Michael Jordan , fékk að sögn á sínum tíma meira fyrir að auglýsa Nike-skó en allir starfsmenn í skóverksmiðjum fyrirtækisins í Suðaustur Asíu fengu samanlagt í laun .
Flestir sem stunda íþróttir vestanhafs hafa hins vegar litlar sem engar tekjur af því og þurfa að framfleyta sér með öðrum hætti .
Skýringin á þessu virðist einkum vera tæknileg .
Það er hægt að fjölfalda hverja stjörnu , ef svo má að orði komast , þannig að hver sem er getur horft ( eða eftir atvikum hlustað ) á hana .
Þessi fjölföldun á stjörnum kostar ekkert meira en fjölföldun á þeim sem eru minni afreksmenn .
Það kostar ekkert meira að bæta við einum áhorfanda á stjörnu en það kostar að bæta við áhorfanda á einhvern sem er óþekktur .
Þegar annars vegar er búið að gera kvikmynd með stórstjörnu og hins vegar kvikmynd með óþekktum leikurum þá kostar ekkert meira að sýna fyrri myndina en þá síðari .
Sömuleiðis kostar ekkert meira að fjölfalda geisladiska með þekktri hljómsveit en óþekktri .
Á sínum tíma kostaði litlu meira að vera með sjónvarpsútsendingu frá körfuboltaleik með Michael Jordan en að senda út leik með miðlungs háskólaliðum - og ef sent var út á annað borð frá leik með Jordan kostaði lítið að gera það um allan heim .
Fáir vilja sætta sig við það næstbesta ef það kostar jafnmikið að njóta þess besta sem völ er á .
Þannig vilja fáir horfa á meðalmenn leika körfubolta ef þeir eiga þess kost að horfa á þá bestu í heimi fyrir sama verð .
Á sama hátt virðast fáir sjá ástæðu til að horfa á kvikmynd með óþekktum leikurum ef hægt er á sama tíma og fyrir sama verð að horfa á kvikmynd með stórstjörnum .
Við skulum láta það liggja á milli hluta hvort stjörnurnar eru eitthvað betri leikarar ; það getur hver haft sína skoðun á því .
Margir stjörnur á sínu sviði teljast ekki hæfileikaríkar á mælikvarða þeirra sem best þekkja til .
Stjörnustimpillinn fæst ekkert endilega út á hæfileika , eða að minnsta kosti ekki listræna hæfileika því að vitaskuld getur það verið hæfileiki að vera svalur , limafagur eða reiðubúinn að koma fram nakinn ( eða því sem næst ) .
Til dæmis eru ýmsar stórstjörnur í popptónlist ekkert sérstakir tónlistarmenn ef hefðbundnir mælikvarðar eru notaðir .
Stjarna í popptónlist er sá sem selur marga geisladiska , hvort sem ástæðan er tónlistarhæfileikar eða eitthvað annað .
Allt önnur lögmál giltu um þessa hluti fyrir daga sjónvarps , kvikmyndahúsa , ódýrra hljómflutningstækja og annars búnaðar sem gerir það kleift að fjölfalda afurðir stjarnanna og dreifa þeim til fjöldans .
Þá voru sumir leikarar vissulega vinsælli en aðrir og fleiri komu til að sjá þá á sviði .
En á leiksýningar var og er enn aðeins hægt að selja takmarkað magn af miðum .
Þá var ekki hægt að fjölfalda leikinn og selja almenningi , líkt og nú er hægt með kvikmyndum eða sjónvarpsþáttum .
Sama gilti um tónlist .
Til að heyra hana þurfti viðkomandi að vera nálægt flytjandanum og þar með voru því takmörk sett hve margir gátu notið hvers flytjanda .
Við slík skilyrði stóðu ? meðalmenn ? , hvort sem það voru leikarar eða tónlistarmenn , vel að vígi .
Stjörnurnar gátu ekki annað nema litlum hluta þeirra sem vildu njóta afurða þeirra en aðrir áhorfendur eða áheyrendur urðu að láta sér flutning meðalmenna nægja .
Nú er staða stjarnanna miklu betri og það skýrir hvers vegna þær geta haft svona miklar tekjur .
Til þess að upp komi stétt stjarna með afar háar tekjur þarf einkum þrennt .
Í fyrsta lagi að hægt sé með litlum tilkostnaði að fjölfalda afurðir þeirra bestu eða frægustu á tilteknu sviði .
Í öðru lagi að smekkur manna sé það líkur að nógu margir séu sammála um það hverjir séu þeir bestu á hverju sviði ( það er hverjir eru stjörnur og hverjir ekki ) og í þriðja lagi að markaðurinn sé nógu stór .
Sennilega er það einkum þriðja skilyrðið sem kemur í veg fyrir að á Íslandi séu til kvikmyndastjörnur með himinháar tekjur .
Íslendingar eru einfaldlega ekki nógu margir til að mikið sé upp úr því að hafa að selja þeim bíómiða , jafnvel þótt einhver væri svo mikil stjarna að allir Íslendingar vildu sjá mynd með honum og það jafnvel oft hver og einn .
Þannig að eina von þeirra Íslendinga sem vilja verða forríkar kvikmynda- eða poppstjörnur virðist vera að slá í gegn í útlöndum .
Spurningin í heild sinni hljóðaði svona :
Mig langar til að vita hvernig skuldsett kaup á fyrirtækjum fara fram ?
Hvaða ábyrgðir þurfa að vera og á hvaða kjörum eru þessi lán ?
Talað er um skuldsett kaup á fyrirtæki ( e. leveraged buyout ) þegar kaupendur leggja ekki fram nægt eigið fé til að kaupa allt hlutafé þess á markaðsvirði .
Til að greiða fyrri eigendum fyrir hlutaféð þarf því að koma til lánsfé .
Ýmist taka kaupendurnir sjálfir lán eða þeir láta fyrirtækið sem þeir voru að eignast taka lán .
Þá þekkist einnig að í kjölfar slíkra kaupa sé hluti eigna hins keypta fyrirtækis seldur og afraksturinn notaður til að greiða fyrri eigendum eða til að greiða skammtímalán sem tekin voru til að geta greitt fyrri eigendum .
Sem dæmi um þetta væri hugsanlegt að fyrirtæki sem starfar í eigin húsnæði selji það og leigi síðan aftur og afrakstur sölunnar sé notaður til að greiða skuldir sem stofnað var til við kaup á fyrirtækinu .
Allur gangur er á því hve mikið eigið fé þarf að leggja fram við skuldsett kaup á fyrirtæki , það getur jafnvel verið ekkert .
Þá er á sama hátt misjafnt hvort leggja þarf fram sérstakar tryggingar vegna lánanna .
Alla jafna byggir lánstraustið sem kaupendur njóta þó fyrst og fremst á trú lánveitenda á því að þeim muni takast að reka fyrirtækið það vel að tekjurnar sem það myndar dugi til að endurgreiða lánin .
Lánskjör í slíkum viðskiptum eru að sama skapi mjög mismunandi en undir flestum kringumstæðum er við því að búast að lánveitendur krefjist nokkuð hárra vaxta vegna þess að viðskiptin eru áhættusöm fyrir þá .
Þegar lánað er til kaupa á hlutafé og lántakinn á lítið eigið fé getur áhættan sem lánveitandinn tekur verið svipuð og ef hann hefði sjálfur keypt hlutafé og því eðlilegt að hann geri svipaða ávöxtunarkröfu til lánsins og gerð er til hlutafjár .
Hagfræðingar nota hugtakið kreppa ( e. depression ) til að lýsa alvarlegum samdrætti ( e. recession ) í efnahagslífinu .
Með samdrætti er átt við að framleiðsla þjóðarbúsins á vörum og þjónustu hefur minnkað .
Einkennin eru meðal annars að þjóðarframleiðsla dregst saman og atvinnuleysi eykst .
Stundum er notað sem þumalputtaregla að ef þjóðarframleiðsla dregst saman að raunvirði tvo ársfjórðunga í röð þá sé hagkerfið í kreppu .
Kreppur geta vitaskuld verið misharðar , það er samdrátturinn verið mismikill og mislangur og ekki alltaf ljóst hvenær rétt er að tala bara um samdrátt og hvenær um kreppu .
Stundum er sagt í hálfkæringi að viðmiðið eigi að vera að þegar atvinnuleysi eykst , þá teljist það samdráttur nema þú verðir sjálfur atvinnulaus , þá sé það kreppa .
Upprunalega spurningin hljóðaði svona :
Hvernig virka Dow Jones og Nasdaq ?
Er þetta eitthvað sem leikmaður getur áttað sig á ?
Dow Jones er fyrirtæki sem meðal annars gefur út dagblaðið Wall Street Journal og ýmis viðskiptatímarit en er frægast fyrir eina af nokkrum hlutabréfavísitölum sem fyrirtækið reiknar út , Dow Jones Industrial Average , oftast bara kölluð Dow Jones .
Nafnið er fengið frá tveimur af þremur stofnendum fyrirtækisins , Charles Dow og Edward Jones .
Sá þriðji hét Charles Bergstresser en sennilega hefur Bergstresser ekki þótt nógu þjált nafn til að fá að fljóta með Dow og Jones .
Fyrirtækið var stofnað 1882 og byrjaði árið 1896 að reikna út og birta vísitöluna sem hefur haldið nafni fyrirtækisins á lofti síðan .
Dow Jones-vísitalan byggir á verði hlutabréfa í 30 stórum bandarískum fyrirtækjum .
Hún er lítið notuð á fjármálamörkuðum þótt hennar sé oft getið í fjölmiðlum .
Ýmsar aðrar vísitölur þykja gagnlegri , til dæmis S & P-500-vísitalan sem fyrirtækið Standard and Poor ' s reiknar út og byggist á verði hlutabréfa í 500 bandarískum fyrirtækjum .
Nánar er hægt að fræðast um hlutabréfavísitölur í þremur öðrum svörum hér á Vísindavefnum : + Hvað eru hlutabréfavísitölur ?
+ Hvað er vísitala ?
+ Hvernig er útreikningurinn á vísitölum þegar tekið er tillit til arðgreiðslna og útgáfu jöfnunarhlutabréfa ?
Nasdaq-turninn í á Times Square .
Nasdaq er önnur af tveimur helstu kauphöllum Bandaríkjanna , hin er New York Stock Exchange ( Kauphöllin í New York , NYSE ) .
Nasdaq er skammstöfun og stendur fyrir National Association of Securities Dealers Automatic Quotation System .
Nasdaq tók til starfa árið 1971 .
Reiknaðar eru út ýmsar hlutabréfavísitölur fyrir bréf sem skráð eru á Nasdaq , til dæmis svokölluð Nasdaq Composite vísitala sem byggir á verði hlutabréfa allra þeirra ríflega 4.000 fyrirtækja sem skráð eru í kauphöllinni .
Kauphallir eru í grundvallaratriðum tiltölulega einföld fyrirbrigði , það er vettvangur þar sem kaupendur og seljendur hlutabréfa ( eða annarra verðbréfa ) koma saman , skiptast á tilboðum og ganga að þeim eða hafna .
Lengst af gerðist þetta með því að kaupendur og seljendur ( og milliliðir ) komu saman á einum stað en nú er algengast að kauphallir séu rafrænar og skipst sé á tilboðum og kaup fari fram með rafrænum hætti .
Nasdaq starfar með þessum hætti og það gerir einnig Kauphöll Íslands .
Spyrjandi bætir við :
Fær sá sem á peninga á inneignarreikningi verðbætur í þensluástandi ?
Með verðbótum er átt við að reynt er að taka tillit til breytinga á verðlagi þegar fjárupphæðir eru reiknaðar og bæta þeim sem á að fá fé verðlagsbreytingu þannig að hann geti keypt það sama fyrir féð með verðbótum og hann hefði getað keypt fyrir féð án verðbóta ef verðlag hefði ekkert breyst .
Breytingar á verðlagi eru oftast verðbólga , það er að segja að verð á vörum og þjónustu hækkar með tímanum , en einnig þekkist verðhjöðnun ; verð á vörum og þjónustu lækkar þá með tímanum .
Ef verðlag lækkar verða verðbætur neikvæð stærð .
Verðlagsbreytingar eru reiknaðar út frá verðvísitölum , á Íslandi oftast vísitölu neysluverðs sem Hagstofan reiknar út .
Hægt er að semja um verðbætur í ýmsum viðskiptum en einna algengast er að það sé gert í lánsviðskiptum eða kjarasamningum , enda er þá oft samið til nokkurs tíma í senn .
Skoðum tvö einföld dæmi um notkun þessa , annað úr kjarasamningi og hitt úr lánsviðskiptum .
Gerum ráð fyrir að samið hafi verið um 1.000 krónur á tímann til tveggja ára og að eftir fyrra árið eigi laun að hækka í takti við verðlagsbreytingar það ár .
Gerum enn fremur ráð fyrir að verðlagsvísitalan hafi verið 200 stig í upphafi samningstímans en sé 210 stig ári síðar .
Þá hefur verðbólga mælst 5% því að 210 er 5% meira en 200 , sem má sjá með því að reikna :
< jafna >
Þar með fæst að tímakaupið á að hækka um 5% og verða 1.050 síðara árið .
Það má einnig reikna sem :
< jafna >
Hækkun vísitölunnar um 5% þýðir að verð á þeim vörum og þeirri þjónustu sem miðað er við hefur hækkað um að meðaltali 5% en vitaskuld er þess að vænta að sumt hafi hækkað meira en þetta en annað minna og jafnvel lækkað í verði .
Það er því ekki víst að þær vörur og sú þjónusta sem launþeginn kaupir alla jafna hafi hækkað um nákvæmlega 5% ; kaupmáttur launa hans getur því breyst eitthvað þrátt fyrir verðbæturnar .
Skoðum síðan dæmi um lánsviðskipti og gerum aftur ráð fyrir því að horft sé til eins árs þótt raunar sé óheimilt á Íslandi að semja um verðtryggingu í lánsviðskiptum til svo skamms tíma .
Maður nokkur leggur 1.000 krónur inn á bankabók sem ber 4% vexti auk verðtryggingar .
Þetta eru að sjálfsögðu lánsviðskipti því að maðurinn lánar bankanum féð eins og nafnið innlán gefur til kynna .
Gerum eins og áður ráð fyrir að verðlagsvísitalan sé 200 stig þegar lagt er inn og 210 stig ári síðar .
Þar með á inneign mannsins að hækka um 5% vegna verðbóta og 4% vegna vaxta og verða :
< jafna >
Takið eftir því að þótt 5% + 4% séu 9% þá vex innstæðan ekki um 9% að nafnverði heldur 9,2% .
Ástæðan er að hækkun vegna verðbótanna og hækkun vegna raunvaxtanna margfaldast saman .
Þetta má líka hugsa þannig að maðurinn fái verðbætur á vextina eða vexti á verðbæturnar .
Innlánsreikningar í íslenskum fjármálastofnunum eru ýmist verðtryggðir eða óverðtryggðir .
Flestir eru óverðtryggðir , meðal annars vegna þess að óheimilt er að verðtryggja innlán sem bundin eru til skemmri tíma en þriggja ára .
Bæði bankar og sparisjóðir bjóða verðtryggða innlánsreikninga sem bundnir eru til þriggja ára eða lengri tíma .
Sjá einnig : + Hvað er vísitala ?
+ Hve mörg lönd í heiminum leyfa verðtryggingu lána ?
+ Hvernig er einfaldasta skýringin á verðbólgu og hvernig er « mínus » -verðbólga ?
+ Skipta launahækkanir höfuðmáli í þróun verðbólgu og þá hvers vegna ?
+ Er til algilt líkan til að spá fyrir um verðbólgu ?
+ Fyrir hverja og hvaða fjármagn gildir sú ákvörðun , þegar Seðlabanki Íslands tekur ákvörðun um vexti ?
+ Hvaða áhrif hefur verðbólga í framtíðinni á þann sem kaupir fasteign á lánum ?
Skattar eru lagðir á með lögum sem sett eru af stjórnmálamönnum og rökstuðningurinn fyrir tilteknum skatti þarf ekki að vera annar en að það sé meirihluti fyrir honum á löggjafarþinginu .
Það er þó hægt að tína til ýmsa kosti og galla við mismunandi skatta með hagfræðilegri greiningu og niðurstöður úr slíkri vinnu geta vitaskuld haft áhrif á þær ákvarðanir sem teknar eru í skattamálum .
Oftast er einkum horft til þátta eins og þess hvernig skattbyrðin dreifist , það er hverjir greiða viðkomandi skatt , umframbyrði skattsins og hve mikilla tekna hann aflar í ríkissjóð .
Það er alla jafna talið slæmt við skatt ef hann veldur mikilli umframbyrði og um það geta menn verið sammála sama hvaða stjórnmálaskoðanir þeir hafa .
Í öðrum tilfellum fer mat manna á ágæti skatts og þeirra áhrifa sem hann hefur að miklu leyti eftir því hvaða stjórnmálaskoðanir þeir hafa eða hvaða hópi þeir tilheyra .
Það er vitaskuld tilhneiging til þess að styðja frekar skatta sem aðrir eiga að greiða en skatta sem leggjast þungt á mann sjálfan .
Þeir sem vilja að skattkerfið jafni að einhverju marki tekjur landsmanna telja slæmt ef skattur leggst þungt á lágtekjufólk en betra að hann leggist einkum á hátekjufólk , að öðru jöfnu .
Þeir sem eru þeirrar skoðunar vilja væntanlega margir hverjir að hátekjuskattur sé lagður á .
Þá eru sumir þeirrar skoðunar að skattar eigi almennt að vera lágir og ríkisútgjöld lítil en aðrir vilja meiri ríkisútgjöld og hærri skatta .
Deilur um skatta á vettvangi stjórnmála endurspegla að talsverðu leyti mismunandi skoðanir sem þessar .
Hátekjuskattur eins og sá sem lagður er á hér á Íslandi hefur þann ókost að hann hækkar jaðarskatthlutfall , það er það hlutfall sem rennur til ríkisins af hverri krónu sem menn afla sér í viðbót .
Það er almennt ókostur að jaðarskattar séu háir vegna þess að það gefur ríkan hvata til að komast hjá skattgreiðslum , með löglegum eða ólögmætum hætti .
Umframbyrði þess að hafa hátt jaðarskatthlutfall getur því verið umtalsverð og það mælir gegn háu tekjuskattshlutfalli .
Sömu rök mæla raunar gegn háu skatthlutfalli á öðrum vettvangi , svo sem háum virðisaukaskatti .
Reyndar er hér rétt að hafa í huga að jaðarskatthlutfall þeirra sem hafa lægri tekjur en svo að þeir eigi að greiða hátekjuskatt getur verið miklu hærra en jaðarskatthlutfall þeirra sem greiða hátekjuskatt .
Skýringin er að ýmsar tilfærslur frá ríki og sveitarfélögum eru tekjutengdar , svo sem barnabætur , vaxtabætur , húsaleigubætur og margt fleira .
Því eru margir í þeirri stöðu að jaðarskatthlutfall þeirra er miklu hærra en sem nemur lægra tekjuskattsþrepinu ( að meðtöldu útsvari ) þótt þeir greiði ekki hátekjuskatt vegna þess að bætur þeirra lækka þegar tekjur hækka .
Það skiptir einstakling sem leggur harðar að sér til að afla meiri tekna engu máli hvort ráðstöfunartekjur hans aukast lítið vegna þess að skatturinn tekur hátt hlutfall af viðbótartekjunum eða vegna þess að ýmsar bætur eða styrkir sem hann fær lækka fyrir vikið .
Sjá einnig : + Hver er réttlætingin fyrir álagningu erfðafjárskatts ?
+ Hversu hátt hlutfall er tekjuskattur einstaklinga af allri skattheimtu ríkissjóðs og hver yrðu áhrif þess að fella hann niður ?
+ Hvað eru jaðarskattar ?
+ Hvernig er tekið tillit til beinna og óbeinna skatta við mat á launaþróun ?
+ Er líklegt að lækkun á tekjuskattshlutfalli auki skatttekjur ríkissjóðs ?
+ Hvað er átt við með umframbyrði skatta ?
+ Hvers vegna er borgaður skattur af ellilífeyri ?
+ Hvenær var hinn svokallaði ? nefskattur » Margrétar Thatcher afnuminn ?
Gjaldmiðillinn heitir pesó og þegar þetta er skrifað , 18. júní 2003 , fást um 0,37 pesó fyrir hverja íslenska krónu .
Það er hægt að svara þessari spurningu á nokkra vegu , allt eftir því hvaða merking er lögð í ' á Íslandi ' .
Er átt við algengasta fæðingardag Íslendinga og skiptir þá máli hvort þeir búa á Íslandi eða ekki ?
Eða er átt við algengasta fæðingardag þeirra sem búa á Íslandi , sem eru vitaskuld ekki allir íslenskir ríkisborgarar ?
Strangt til tekið er líklega rétt að líta svo á að spurt sé um þann sem dag sem flestir hafa fæðst á hér á landi , hvort sem þeir eru íslenskir ríkisborgarar eða ekki .
Þá er einnig vert að geta þess að hér fæðast auðvitað ekki bara manneskjur heldur einnig afkvæmi annarra dýrategunda en hér verður eingöngu horft til mannfólksins enda er ekki haldin nákvæm skráning um fæðingardag dýra .
Ákveðið var að reikna svarið út frá öllum núlifandi einstaklingum sem hafa fengið íslenska kennitölu og eru þá bæði meðtaldir Íslendingar sem búa í útlöndum og borgarar annarra ríkja sem hafa fengið íslenska kennitölu .
Sumir þessara útlendinga búa hér en aðrir ekki .
Alls eru þetta um 330 þúsund manns ef miðað er við áramótin 2002/2003 .
Svarið er 23. júní 1966 en nú er 31 einstaklingur með íslenska kennitölu fæddur þann dag .
Næst kemur 15. desember 1959 en 30 eru fæddir þann dag .
Ef við horfum fram hjá ártalinu er svarið við spurningunni 28. apríl en 1.010 eru fæddir þann dag .
Næst kemur 25. september en 1.003 eru fæddir þann dag .
Fimm ára afmælisveisla .
Að meðaltali eiga rétt tæplega 900 einstaklingar með íslenska kennitölu afmæli hvern dag ársins .
Fæstir eru vitaskuld fæddir 29. febrúar enda kemur hann einungis á fjögurra ára fresti eða því sem næst .
Þann dag eiga 227 einstaklingar með íslenska kennitölu afmæli .
Næst kemur jóladagur , 25. desember , en 678 eiga afmæli þann dag .
Íslendingar virðast tregir til að fæðast á hátíðisdögum í desember því að þriðji sjaldgæfasti dagurinn er gamlársdagur og eiga 742 afmæli þann dag .
Aðfangadagur er heldur ekkert sérlega vinsæll og eiga 752 afmæli þann dag .
17. júní nær hins vegar að vera yfir meðaltali því að 925 eiga afmæli á þjóðhátíðardaginn .
Almennt eru sumarmánuðirnir líka heldur vinsælli til barneigna .
Flestir eiga afmæli í júlí eða 28.964 sem gerir 934 á dag .
Litlu færri eiga afmæli í ágúst eða 28.816 sem gerir 930 á dag .
September , með sína þrjátíu daga , á hins vegar vinninginn í fjölda afmælisbarna á dag því að í þeim mánuði eiga 943 afmæli á dag að meðaltali .
Fæstir eiga eins og vænta má afmæli í febrúar , því að hann er stystur , eða 24.977 sem gerir 884 á dag .
Ef tekið er tillit til dagafjölda er desember þó óvinsælastur því að einungis 832 eiga afmæli að meðaltali hvern dag þess mánaðar .
Í þeim löndum sem tekið hafa upp evruna eru allir evrupeningar gjaldgengir , bæði seðlar og mynt .
Evruseðlarnir eru allir eins og eru til seðlar með verðgildi frá 5 evrum upp í 500 evrur .
Austuríkismaðurinn Robert Kalina teiknaði þá alla .
Evruseðlar.apríl 2008 , er gengisvísitalan 150,3 stig samkvæmt upplýsingum á vef Seðlabanka Íslands .
Sumum finnst betra að fylgjast með genginu með því að skoða hvað þarf að borga margar íslenskar krónur fyrir ákveðinn erlendan gjaldeyri , til dæmis bandaríkjadollar eða evru .
Í dag þarf að borga um 75 íslenskar krónur fyrir hvern Bandaríkjadal og um 117 krónur þarf til að kaupa eina evru .
Undanfarnar vikur hefur gengi íslensku krónunnar tekið miklum breytingum og svarið við þessari spurningu hefði því verið allt annað í síðustu viku og það gæti verið gjörbreytt í næstu viku líka .
Þetta svar er því bara rétt þennan eina dag sem það er skrifað , á morgun verður það úrelt .
Áhugafólk um gengi og gengisþróun ætti því frekar að fara inn á vef Seðlabankans eða einhvers af viðskiptabönkunum þar sem ávallt er að finna nýjustu gengisupplýsingarnar .
Samkvæmt svari Þuríðar Þorbjarnardóttur við spurningunni Hver eru helstu frumefni líkamans ?
eru 26 frumefni í líkama okkar .
Fjögur þeirra , súrefni , kolefni , vetni og nitur eru langalgengust því samtals eru þau um 96% af líkamsmassa okkar .
Önnur níu eru samtals 3,9% af líkamsmassanum .
Það eru kalk , fosfór , kalín , brennisteinn , natrín , klór , magnesín , joð og járn .
Þrettán önnur frumefni koma fyrir í snefilmagni og mynda samtals það 0,1% af heildarmassa líkamans sem á vantar .
Þau eru ál , bór , króm , kóbalt , kopar , flúor , mangan , mólybden , selen , kísill , tin , vanadín og sink .
Þessi frumefni raðast svo saman á ýmsan hátt og mynda þannig ótal efnasambönd í líkamanum .
Á Vísindavefnum eru mörg svör sem fjalla um eintök efni eða efnasambönd í mannslíkamanum , til dæmis :
* Hvaða ólífrænu efni eru í mannslíkamanum ?
* Getur kopar haft skaðleg áhrif á líkamsstarfsemi okkar ?
* Hver eru helstu áhrif flúors á manninn ?
* Hver eru einkenni járnskorts ?
* Hvað er selen og til hvers þurfum við það ?
* Hvaða efni eru snefilefni ?
* Hvernig er uppbygging prótína ?
Hefðin fyrir ferhyrndum þjóðfánum á líklega rætur að rekja til siglingafána sem notaðir voru í Evrópu og öðrum Miðjarðarhafslöndum fyrr á tímum .
Vissulega voru notuð flögg með öðru lagi en smám saman festist þessi ferhyrnda lögun með ákveðnum hlutföllum milli lengdar og breiddar í sessi .
Í mörgum tilfellum urðu siglingafánarnir síðan grunnur að þjóðfánum eða ríkisfánum í Evrópu og þá fylgdi þetta ákveðna lag .
Seinna meir litu lönd utan Evrópu til þessarar hefðar við val á þjóðfána - að Nepal undanskildu en það er eina ríki í heimi sem ekki er með ferhyrndan þjóðfána .
Fyrir tíma breskra yfirráða í Suður-Asíu ( svæði sem á ensku nefnist Indian subcontinent og nær yfir Indland , Pakistan , Bangladesh , Bútan og Nepal auk eyja ) voru þar hundruð ríkja .
Mörg þessara ríkja , þar meðal Nepal , voru með sinn eigin fána sem oft höfðu lögun , liti eða form sem voru ólík því sem Evrópumenn þekktu best .
Með auknum áhrifum og yfirráðum Breta í þessum heimshluta hurfu þessir fánar smám saman af sjónarsviðinu , allir nema fáni Nepals .
< Heimildir og mynd >
Orðið steinn getur bæði átt við berg / bergtegund ( grjót ) og steindir ( steintegundir ) eins og fram kemur í svari við spurningunni Af hverju eru flestir steinar gráir ?
Þar segir meðal annars :
Steindir eru kristallað frumefni eða efnasamband sem finnst í náttúrunni .
Þær eru í raun smæstu eindir bergtegunda ; sumar bergtegundir innihalda aðallega eina gerð steinda en flestar tegundir eru settar saman úr margs konar steindum .
Hægt er að lesa nánar um steindir og berg í svari Sigurðar Steinþórssonar við spurningunni Eru til sérstakir íslenskir steinar ?
Hér er gert ráð fyrir að spyrjandi sé með grjót í huga frekar en steindir , það er að segja grjót eins og við sjáum allt í kringum okkur , í jarðveginum , niðri í fjöru , laust í fjallshlíðum og svo framvegis .
Steinar eða grjót verða til þegar berg molnar af einhverjum orsökum .
Uppruni grjótsins fer eftir því hvaða bergtegund það tilheyrir en bergtegundum er gjarnan skipt í þrjá meginflokka eftir uppruna : Storkuberg sem myndast þegar kvika úr iðrum jarðar storknar , setberg sem verður til úr lausu seti sem myndað hefur þykk setlög og myndbreytt berg sem verður til þegar storkuberg eða setberg umbreytist við mikinn hita og þrýsting .
Roföflin eru sífellt að vinna á berginu og mylja úr því minni brot og það eru steinarnir sem hér er spurt um .
Molnun og tæring bergs á staðnum nefnist veðrun og verður með ýmsum hætti , svo sem með frostveðrun , með svörfun jökla , með grjótburði straumvatna og af völdum úthafsöldunnar sem brotnar á ströndinni .
Á Vísindavefnum eru fleiri svör um bergtegundir , til dæmis :
* Hvað er granít og hvernig myndast það ?
eftir Sigurð Steinþórsson * Hvar á landinu er helst að finna flöguberg ?
eftir Sigurð Steinþórsson * Hvað er líparít ?
eftir Sigurð Steinþórsson * Hver er munurinn á grágrýti og blágrýti ?
eftir Sigurð Steinþórsson * Hvernig er talið að ólíkar kvikugerðir sem koma upp í íslenskum eldstöðvum verði til ?
eftir Sigurð Steinþórsson * Hverjar eru helstu setgerðir og hvernig myndast setlög á Íslandi ?
eftir Jón Eiríksson
Eins og fram kemur í svari Gylfa Magnússonar við spurningunni Hver er ríkasti maður í heimi ?
er ekki hlaupið að því að finna áreiðanlegar heimildir um eignir ríkasta fólks heims þar sem misjafnt er hvort fólk vill gefa upplýsingar um eigur sínar og einnig hversu heiðarlegt það er í upplýsingagjöfinni .
Ýmsir reyna þó að meta eigur auðkýfinga og þar á meðal er viðskiptatímaritið Forbes en gjarnan er litið til lista þess þegar fjallað er um auðugasta fólk heims .
Þegar áðurnefnt svar var skrifað , árið 2002 , var Bill Gates stofnandi Microsoft hugbúnaðarfyrirtækisins talinn ríkasti maður heims og hafði setið á toppi listans í mörg ár .
Eignir hans voru þá taldar 59 milljarðar dollara .
Þrír ríkustu menn heims samkvæmt lista Forbes 2008 , Warren Buffet , Carlos Slim Helu og Bill Gates .
Samkvæmt lista Forbes árið 2008 er eignir Gates nú metnar 58 milljarðar dollara og er hann fallinn niður í þriðja sæti listans yfir auðugasta fólk heims .
Á toppnum trjónir núna fjárfestirinn Warren Buffet og eru eignir hans metnar á 62 milljarða dollara .
Næst ríkasti maður heims árið 2008 er hins vegar mexíkóskur athafnamaður að nafni Carlos Slim Helu .
Hann hefur auðgast á fjarskiptum og voru eignir hans metnar um 60 milljarða dollara .
Áhugasömum lesendum er bent á að skoða svar Gylfa í heild .
Þó svo að listinn yfir auðugasta fólks heims hafi eitthvað breyst frá því það var skrifað er svarið mjög fróðlegt .
< Heimild og mynd >
Við hugsum kannski aðallega um tár í tengslum við grát en tár koma við sögu á hverju augnabliki í orðsins fyllstu merkingu eins og fram kemur í svari við spurningunni Hvað eru stírur sem myndast í augnkrókum og hvaða hlutverki gegna þær ?
Þar segir meðal annars :
Tárakirtlar eru undir húðinni yst á efri augnlokum .
Þeir eru álíka stórir og mandla og liggja göng frá þeim sem flytja tár að yfirborði efri augnloka .
Tárin dreifast yfir yfirborð augans með blikki augnlokanna og berast síðan í átt að augnkrókum .
Þar eru tvenn göng sem taka við tárunum og flytja í nefgöngin .
Tár eru vatnslausn sem inniheldur sölt , svolítið slím og sýkladrepandi efni nefnt lýsózým .
Tárin hreinsa , smyrja og halda augum rökum og koma þar með í veg fyrir að þau þorni þó að þau séu í snertingu við þurrt andrúmsloftið .
Tárin eru því afar mikilvæg fyrir augun og það vita þeir best sem þjást af augnþurrki .
Þetta hlutverk tára er ekki bundið við manninn einan því flest landspendýr hafa svipað kerfi til þess að halda augum sínum rökum .
En svo eru það tárin sem streyma þegar fólk grætur eða er í miklu tilfinningalegu uppnámi .
Þar er maðurinn líklega í nokkurri sérstöðu því eftir því sem best er vitað er hann eina spendýrið sem fellir tár við tilfinningalegt áreiti .
Rannsóknir hafa leitt í ljós að efnasamsetning tára sem falla við grát er ekki alveg sú sama og þeirra tára sem halda augunum rökum í dagsins önn .
Svo virðist sem með tárunum sem fylgja gráti sé líkaminn að losa sig streituvaldandi efni og þannig losni um spennu .
En einnig hefur verið bent á að tárin séu leið til þess að hafa samskipti og tjá tilfinningar .
Frekari fróðleikur á Vísindavefnum :
* Hvers vegna grátum við ?
* Grætur einhver dýrategund , önnur en maðurinn ?
* Hvað eru mörg saltkorn í einu tári ?
< Heimildir >
Morgunmatur er oft kallaður mikilvægasta máltíð dagsins .
Í bæklingi frá Lýðheilsustöð Ráðleggingar um mataræði og næringarefni fyrir fullorðna og börn frá tveggja ára aldri segir meðal annars :
Fæði þeirra , sem borða morgunmat , er almennt næringarríkara en þeirra sem sleppa þessari fyrstu máltíð dagsins .
Morgunmaturinn skerpir athyglina og býr fólk betur undir daginn auk þess sem þeir , sem borða morgunmat , virðast síður eiga í vanda með líkamsþyngdina .
Þetta má ekki misskiljast þannig að það eitt að sleppa morgunmat geri fólk sjálfkrafa feitt .
Sá sem ekki borðar morgunmat en borðar hollan og góðan mat á öðrum tímum dags er sjálfsagt ekkert líklegri til þess að fitna en sá sem borðar á morgnana .
Hins vegar er kannski hætt við því að þeir sem ekki borða á morgnanna verði fyrr svangir en þeir sem borða staðgóðan morgunverð og séu því líklegri til þess að fá sér bita á milli mála .
Sá biti er ekki endilega það allra hollasta því fólki hættir til að grípa í eitthvað sem gefur skjóta orku en inniheldur ekki hagstæða samsetningu næringarefna .
Á Vísindavefnum eru fjölmörg svör bæði um holdarfar og næringu og má finna þau með því að nota leitarvélina hér efst til hægri .
Hæsti tindur Aserbaídsjan kallast Bazardüzü Dagi og er í Kákasusfjöllum , rétt við landamæri Aserbaídsjan og Rússlands .
Þessi tindur nær upp í 4485 m hæð og er því meira en helmingi hærri en Hvannadalshnjúkur , hæsti tindur Íslands .
Bazardüzü Dagi nær upp í 4485 metra hæð .
Það er ekki gott að segja hver er lægsti tindur Aserbaídsjan og gildir í því sambandi það sama og fram kemur í svari við spurningunni Hver er minnsti tindur Vatnajökuls og hvað er hann stór ?
Hins vegar er lægsti staður landsins strönd Kaspíahafsins sem er 28 metrum undir sjávarmáli .
Hægt er að lesa meira um Aserbaídsjan í svari við spurningunni Hvað getur þú sagt mér um Aserbaídsjan ?
og um Kákasus í svari við spurningunni Geturðu sagt mér eitthvað um Kákasuslöndin ?
< Heimildir og mynd >
Í lögum um framboð og kjör forseta Íslands númer 36 frá 1945 segir að forsetakjör skuli fara fram síðasta laugardag í júnímánuði fjórða hvert ár .
Ef aðeins einn er í kjöri til forseta þá telst sá kjörinn forseti án atkvæðagreiðslu .
Ef forseti deyr eða lætur af störfum , áður en kjörtíma hans er lokið , þá segir í lögunum að kjósa skuli nýjan forseta innan árs og situr hann til 31. júlí á fjórða ári frá þeirri kosningu .
Frá því að Ísland varð lýðveldi hafa fimm einstaklingar gegnt embætti forseta .
Í 6 skipti hefur forseti verið kjörinn með atkvæðagreiðslu , í 10 skipti hefur aðeins einn verið í framboði og atkvæðagreiðsla ekki farið fram og í eitt skipti var það Alþingi sem kaus forseta .
Fyrsti forseti Íslands var Sveinn Björnsson .
Hann var kjörinn af Alþingi á Þingvöllum við lýðveldisstofnun , 17. júní 1944 .
Ári síðar var hann þjóðkjörinn án atkvæðagreiðslu og aftur árið 1949 .
Samkvæmt fjögurra ára reglunni hefði næsta forsetakjör átt að vera 1953 en þar sem Sveinn lést áður en kjörtímabili hans lauk voru forsetakosningar ári fyrr .
Ásgeir Ásgeirsson var annar forseti Íslands og kjörinn í atkvæðagreiðslu til þess embættis 1952 .
Hann var síðan endurkjörinn án atkvæðagreiðslu þrisvar sinnum , árin 1956 , 1960 og 1964 .
Þriðji forseti Íslands var Kristján Eldjárn og var hann kjörinn í það embætti í atkvæðagreiðslu árið 1968 .
Hann var tvívegis endurkjörinn án atkvæðagreiðslu , árin 1972 og 1976 .
Vigdís Finnbogadóttir var fjórði forseti Íslands og jafnframt fyrsta konan í heiminum sem var kosin forseti í almennum kosningum .
Hún tók við embætti árið 1980 og var endurkjörin án atkvæðagreiðslu fjórum árum seinna .
Hún gaf áfram kost á sér eftir þessi tvö kjörtímabil en þá kom í fyrsta skipti fram mótframboð gegnt sitjandi forseta .
Því var kosið um forseta árið 1988 og var Vigdís kjörin .
Hún var svo endurkjörin án atkvæðagreiðslu árið 1992 .
Ólafur Ragnar Grímsson .
Sá fimmti sem setið hefur á forsetastóli á Íslandi er Ólafur Ragnar Grímsson .
Hann var fyrst kjörinn í kosningum árið 1996 og síðan endurkjörinn án atkvæðagreiðslu árið 2000 .
Árið 2004 kom hins vegar til atkvæðagreiðslu þar sem tvö mótframboð gegn Ólafi komu fram en hann var kjörinn .
Næstu forsetakosningar verða í júní 2008 en þegar þetta er skrifað , í aprílbyrjun 2008 , er ekki vitað hvort kemur til atkvæðagreiðslu .
< Heimildir og mynd >
Fólk er að meðaltali hærra í dag en það var fyrr á öldum en ekki minna , eins og spyrjandi telur .
Það ræðst mikið til af því að í dag býr fólk almennt við mun betri aðstæður en áður fyrr , það fær betri næringu og heilsufar er betra .
Raunar er meðalhæð stundum notuð sem mælikvarði á hversu góð lífsskilyrði þjóða eru .
Meðalhæð fólks er stundum notuð sem mælikvarði á lífsskilyrði þjóða .
Það þarf reyndar ekki að fara aldir aftur í tímann til þess að sjá þessa breytingu heldur nægir að skoða áratugi .
Sem dæmi má nefna að meðalhæð íslenskra karla hefur hækkað um 4,4 cm á 30 ára tímabili frá 1968-1998 , úr 175,6 cm í 180,0 .
Á sama tíma hefur meðalhæð kvenna hækkað úr 162,8 cm í 167,0 cm , eða um 4,2 cm .
Aukin velmegun og betri lífsskilyrði hefur haft ýmislegt fleira í för með sér og það ekki allt jákvætt .
Fólk hefur til dæmis ekki bara lengst á undanförnum áratugum og öldum heldur hefur það líka þyngst .
Nú er svo komið að offita er eitt af stóru heilbrigðisvandamálunum á Vesturlöndum og jafnvel er talað um farald .
Frekari fróðleikur á Vísindavefnum :
* Hvernig virkar vaxtarhormón ?
* Hver er líkamsvöxtur unglinga ?
* Hvað er stærsti maður í heimi stór ?
* Hvað var minnsti maður Íslands hár ?
* Af hverju hafa íslensk börn fitnað svona mikið undanfarin ár ?
Er Ísland að ná Ameríku ?
* Er offita arfgeng ?
< Heimildir og mynd >
Sá siður að vera með grín og hrekki þann 1. apríl er margra alda gamall .
Líklega má rekja hann til Evrópu á miðöldum en þá tíðkaðist að halda upp á nýtt ár á vorjafndægri 25. mars .
Samkvæmt fornri hefð stóðu merkar hátíðir í átta daga og 1. apríl var því áttundi og síðasti dagur nýárshátíðarinnar .
Nýárið var fært til 1. janúar seint á 16. öld en ærslin og gamanið héldu áfram að tengjast þessum apríldegi þó þau væru ekki lengur hluti af nýárshátíðahöldum .
Ef einhver lesandi okkar ætlar að láta einhvern hlaupa apríl viljum við benda honum á að á nauðsynlegt er að láta fólk fara yfir þrjá þröskulda til að aprílhlaupið sé fullgilt .
Sumir segja þó nóg sé að fara þrjá faðma eða yfir einn þröskuld .
Nánar er fjallað um 1. apríl í svari Unnars Árnasonar við spurningunni Hvers vegna er það siður að « gabba » fólk fyrsta apríl ?
< Heimild >
Ein merkasta uppgötvun í jarðfræði á 18. öld var ef til vill sú að öll ferli í náttúrunni eru í hringrás og þannig óendanleg í eðli sínu .
Vatn gufar upp í hitabeltinu og berst til hærri breiddargráða þar sem það fellur aftur til jarðar sem regn eða snjór .
Á landi leysir efnaveðrun salt og önnur efni úr berginu og árnar bera þau til sjávar .
Þar bíða efnanna mismunandi örlög eftir aðstæðum , til dæmis að bindast í bergi við efnahvörf eða falla út sem saltmyndanir við uppgufun .
Um þetta fjallar Sigurður Steinþórsson í svari við spurningunni Hvers vegna er sjórinn saltur ?
Ástæðan fyrir því að það er töluvert mikill seltumunur á milli Svartahafs og Dauðahafs er sú að það er ekki sama jafnvægi á milli innstreymis og « útstreymis » ( brottnáms ) uppleystra efna í höfunum tveimur .
Eins og sjá má er Svartahafið ekki mjög salt í samanburði við önnur höf .
Dauðahafið er svo smátt að það sést ekki á þessu korti en selta þess er langt umfram hæsta gildi á kvarðanum á kortinu .
Til þess að selta sé nokkuð stöðug þarf að vera jafnvægi á milli innstreymis og útstreymis uppleystra efna og á það að sjálfsögðu bæði við um úthöf og innhöf .
Selta úthafanna ( við yfirborð ) er yfirleitt á bilinu 32 - 37 ?
( prómill eða þúsundustu partar ) .
Aðstæður í öðrum höfum geta verið nokkuð aðrar með þeim afleiðingum að seltan er ýmist minni eða meiri .
Til dæmis nemur innstreymi ferskvatns í Miðjarðarhafið aðeins um þriðjungi þess sem gufar upp út hafinu þannig að sífellt streymir í það sjór frá Atlantshafi um Gíbraltarsund og frá Svartahafi um Dardanellasund .
Ferskvatnið í þessum sjó gufar upp en saltið situr eftir og Miðjarðarhaf er því fremur salt .
Sigurður Steinþórsson hefur fjallað um Dauðahafið í svari við spurningunni Af hverju er Dauðahafið svona salt ?
Þar segir :
Það er innhaf sem áin Jórdan streymir í , en ekkert útstreymi er úr því , enda er það undir sjávarmáli .
Uppgufun er í jafnvægi við innstreymið , eða var það áður en nýting árinnar til áveitna og fleira kom til sögunnar , þannig að nú lækkar vatnsborðið stöðugt .
Ef uppgufun og innstreymi eru í jafnvægi helst yfirborðið það sama þó ekkert útstreymi sé .
Hins vegar gufa uppleystu efnin sem berast með árvatninu ekki upp heldur sitja eftir og þannig eykst seltan með tímanum .
Hún er nú 26-35% [ 260-350 ? ] , um 10 sinnum meiri en selta hafsins , og vatnið við mettun - það er salt fellur út jafnhratt og það bætist við .
Aðstæður í Svartahafinu eru hins vegar allt aðrar þar sem úr því er útstreymi , meiri úrkoma en við Dauðahafið og minni uppgufun og því safnast ekki fyrir sama magn uppleystra efna og í Dauðahafinu .
Svartahaf er innhaf á mörkum Suðaustur-Evrópu og Vestur-Asíu .
Það tengist Miðjarðarhafi um Bosporussund , Marmarahaf og Dardenellasund .
Í Svartahaf berst bæði ferskt vatn og sjór .
Árlega skila vatnsföll um 320 km3 af ferskvatni í hafið og er Dóná stærst þessara fljóta .
Sjórinn sem streymir í Svartahaf kemur frá Miðjarðarhafi eftir hafsbotninum í gegnum sundin .
Svartahaf « tapar » vatni með uppgufun og rennsli í gegnum Bosporussund .
Aðstæður í Svartahafi eru raunar þannig að mjög lítil lóðrétt blöndun vatns á sér stað þannig að ferska vatnið skilar sér ekki nema rétt í efstu lög og salti sjórinn situr í neðri lögum vegna þess að eðlismassi hans ( massi á rúmmálseiningu ) er hærri en ferskvatnsins .
Af því leiðir að hafið er lagskipt þar sem efsta lagið er töluvert seltuminna en neðri lög .
Selta yfirborðssjávarins er nokkuð breytileg eftir svæðum , lægst í norðvesturhlutanum um 13 ? en um 17-18 ? annars staðar .
Þegar dýpra er komið er seltan mun meiri eða 20-30 ? , sem er samt nokkuð minna en seltumagn úthafanna .
Frekari fróðleikur á Vísindavefnum :
* Hvers vegna er sjórinn saltur ?
eftir Sigurð Steinþórsson * Hvernig getur salt myndast í námum og hvaða hráefni þarf í salt ?
eftir Sigurð Steinþórsson * Hvaðan kemur saltið ?
Er það sama saltið og er í sjónum ?
eftir Ulriku Andersson * Hvers vegna er salt ( NaCl ) svona mikill skaðvaldur í umhverfi okkar ?
eftir Þorstein Vilhjálmsson * Hvernig leysist salt ( NaCl ) upp í vatni ?
eftir Ágúst Kvaran * Eru fiskar í Dauðahafinu ?
eftir JMH * Af hverju heita Rauðahaf og Svartahaf þessum nöfnum ?
eftir Vigni Má Lýðsson
< Heimildir >
HIV-veiran berst á milli einstaklinga með sæði , leggangaslími og blóði .
Smit getur átt sér stað við óvarðar samfarir konu og karls eða tveggja karla ef annar aðilinn er með veiruna .
Einnig berst smit með sprautum eða sprautunálum sem mengaðar eru af HIV og við blóðgjöf ef blóðið er sýkt af veirunni .
Smit getur líka borist frá móður til barns á meðgöngu , við fæðingu eða brjóstagjöf .
Ef aðeins einn aðili kemur við sögu við sjálfsfróun eru engar líkur á að viðkomandi smitist af HIV því það er enginn til þess að smita hann .
Fólk smitast ekki af kynsjúkdómum ef það stundar kynlíf eitt .
Þekktar smitleiðir fyrir alnæmi eru óvarin kynmök , meðganga , fæðing og brjóstagjöf , og samnýting sprautunála eða blóðgjafir .
Aðrar smitleiðir eru ekki kunnar .
Sjálfsfróun getur hins vegar verið hluti af kynferðislegum athöfnum í samböndum fólks hvort sem um gagn- , sam- eða tvíkynhneigt par er að ræða eins og fram kemur í svari Sóleyjar Bender við spurningunni Er sjálfsfróun hættuleg ?
Ef um slíkt er að ræða og sæði , leggangaslím eða blóð sýkts einstaklings berst á einhvern hátt í líkama annars aðila við þessa athöfn þá er vissulega hætta á smiti .
Á vef Landlæknisembættisins er umfjöllun um HIV sem ágætt er að kynna sér .
Þar er meðal annars að finna eftirfarandi dæmi um það hvernig HIV smitast ekki :
* Við venjulega umgengni .
* Í gegnum heilbrigða húð .
* Með lofti og vatni .
* Með flugnabiti .
* Með mat og drykk .
* Með glösum , diskum og þess háttar .
* Með sængum , handklæðum og þess háttar .
* Af salernissetum eða baðkörum .
* Með kossum .
* Með hnerrum og hósta .
* Með svita .
* Með hori og tárum .
* Með handabandi .
Frekari fróðleikur á Vísindavefnum :
* Getur HIV-veiran borist með flugum ?
* Er alnæmi það sama og HIV-veiran ?
* Hvernig byrjaði alnæmi ?
* Er hollt að stunda kynlíf ?
Já það er alveg öruggt að við höfum öll einhverja meðfædda hæfileika .
Sem dæmi má taka hæfileikann til að læra tungumál .
Eins og fram kemur í svari við spurningunni Af hverju tala börn ekki þegar þau fæðast ?
kunnum við ekki tungumál þegar við fæðumst .
Hins vegar hafa flestir hæfileika til þess að læra að tala og nýta sér þann hæfileika óspart á fyrstu árum ævinnar .
Sama er að segja um margt annað sem við tileinkum okkur hvort sem það er hreyfing , hegðun , þekking eða jafnvel viðhorf , það byggist á þeim meðfædda hæfileika okkar að geta lært .
Það er okkur til dæmis ekki meðfætt að renna á skíðum eða þylja upp margföldunartöfluna , hins vegar höfum við meðfædda hæfileika til þess að læra svona hluti .
Svo er annað mál að sumum gengur betur að tileinka sér ákveðna hluti en öðrum og sumir virðast hafa meiri hæfileika á ákveðnum sviðum .
Við getum ekki öll orðið heimsmeistarar á skíðum , nóbelsverðlaunahafar í efnafræði , píanóleikarar í fremstu röð eða framúrskarandi kokkar .
Í þessu spila erfðir og umhverfi örugglega saman , en vægi hvors þáttar um sig hefur verið , er og verður sjálfsagt áfram mjög umdeilt .
Flestum ætti til dæmis að vera ljóst að ef menn eiga einstaklega auðvelt með að renna sér á svigskíðum en rækta þann hæfileika lítið sem ekkert , eru litlar líkur til þess að menn nái langt í heimsmeistarakeppni á skíðum .
Eins er víst að sá sem hefur ekki gott jafnvægi mun líklega seint komast í fremstu röð í sömu grein , þrátt fyrir miklar æfingar .
Frekari fróðleikur á Vísindavefnum :
* Hvað er greind ?
* Hvers vegna gengur sumum betur í námi en öðrum ?
* Hvað eru bráðger börn ?
* Hafa tilgátur Howards Gardners um fjölgreindir verið sannaðar ?
Það er talað um kulnun í starfi þegar fólk getur ekki sinnt vinnunni sinni á fullnægjandi hátt lengur vegna þess að því finnst það vera örþreytt og úrvinda , hefur streitueinkenni , er sinnulítið um vinnuna , hefur litla starfslöngun og finnst það vanhæft til að sinna skyldum sínum á vinnustað .
Auðvitað er fólk misupplagt eftir dögum og getur verið þreytt eða haft lítinn áhuga á vinnunni sinni án þess að um kulnun sé að ræða .
En þegar einkenni eins og þau sem lýst var hér fyrir ofan eru viðvarandi , dag eftir dag í langan tíma og snúa fyrst og fremst að vinnunni og vinnustaðnum en ekki öðrum þáttum í hinu daglega lífi er kulnun líkleg ástæða .
Kulnun virðist vera algengari í þeim starfsstéttum þar sem starfið felst í því að vinna náið með öðru fólki til dæmis hjúkrun , aðhlynningu , kennslu og ýmsum þjónustustörfum sem fela í sér náin og mikil samskipti við viðskiptavini .
Nánar er fjallað um þetta efni í svari við spurningunni Hvað er kulnun og hvað er helst til ráða ?
Einnig eru heimildirnar sem nefndar eru hér fyrir neðan gott ítarefni .
< Heimildir og mynd >
Ský eru safn ótalmargra örsmárra vatnsdropa og ískristalla sem myndast við að vatnsgufa í andrúmsloftinu kólnar og þéttist .
Þegar sólarljósið fellur á ískristalla og vatnsdropana endurkasta þessar agnir öllum bylgjulengdum hins sýnilega ljóss og við skynjum endurkastið sem hvítt ljós .
Vatnsdropar og ískristallar í skýjum endurkasta nánast öllu af því ljósi sem á þá fellur en drekka það ekki í sig og þess vegna eru skýin hvít .
Þetta er í rauninni það sama og veldur því að snjórinn er hvítur en ágætist útskýringu á því er að finna í svari Ara Ólafssonar við spurningunni Af hverju er snjórinn hvítur ?
Þar segir :
Snjór er samsettur úr örsmáum ískristöllum með fjölbreytta lögun .
Hver stakur kristall er gegnsær en speglar nokkrum prósentum af þeirri ljósorku sem á hann fellur , líkt og gler .
Hann drekkur sáralítið í sig af geislun .
Þar sem kristallarnir snúa á ýmsa vegu dreifist þessi speglun í allar áttir , og það sem ekki speglast á fyrsta snjókorni sem geislinn mætir speglast á þeim næstu .
Snjórinn endurvarpar þess vegna því sem næst allri geislun sem á hann fellur með dreifðu endurkasti , óháð öldulengd , og fær þess vegna hvíta áferð í dagsbirtu .
Ef skýin eru mjög þykk endurkastast ekki allir ljósgeislarnir og þá fá skýin á sig gráan lit .
Ský geta einnig virst grá ef á þau fellur skuggi af öðrum skýjum eða ef efra borð skýsins varpar skugga niður í gegnum það .
Á Vísindavefnum eru fleiri svör bæði um ský og ljós / liti , til dæmis :
* Af hverju er himinninn blár ?
* Hvað verður um hvíta litinn þegar snjórinn bráðnar ?
* Af hverju myndast ský og af hverju falla þau ekki til jarðar ?
* Eru til margar gerðir skýja ?
* Hversu hátt fyrir ofan jörðina eru skýin ?
* Hvernig myndast snjókorn ?
< Heimildir og mynd >
« Ég gæti dáið úr hlátri » - eitthvað þessu líkt hefur verið sagt í að minnsta kosti 400 ár því í Oxford English Dictionary frá árinu 1596 er að finna setningu sem þar sem talað er um að deyja úr hlátri .
En getur hlátur raunverulega dregið fólk til dauða ?
Á Wikipedia og fleiri vefsíðum eru taldir upp nokkrir einstaklingar sem eiga að hafa dáið úr hlátri .
Það er einkum tvennt við hláturinn sem talið er geta orsakað dauða .
Annars vegar köfnun vegna súrefnisskorts , þá hugsanlega vegna þess að viðkomandi hafi átt við einhvern sjúkdóm í lungum eða öndunarfærum að stríða .
Hins vegar er hjartaáfall eða hjartastopp og er þessi ástæða sögð algengari .
Dæmi um einstaklinga sem sagðir eru hafa dáið úr hlátri eru Bretinn Alex Mitchell sem hló svo svakalega að sjónvarpþætti sem hann var að horfa á að eftir 25 mínútna hlátur gafst hjartað upp .
Þetta gerðist árið 1975 .
Árið 1989 átti hin bráðfyndna kvikmynd Fiskurinn Vanda þátt í dauða Danans Ole Bentzen og árið 2003 lést tælenskur maður að nafni Damnoen Saen-um eftir viðstöðulausan hlátur í svefni og er talið að annaðhvort hafi verið um köfnun eða hjaraáfall að ræða .
« Að deyja úr hlátri » eða « hláturinn lengir lífið » - hvort ætli eigi betur við hér ?
Nú skal tekið fram að ekki er hægt að ábyrgjast þessar heimildir .
Ekki fundust neinar vísindagreinar á vefnum sem styðja banvæn áhrif hláturs og engar nákvæmar útlistanir á því hvernig hláturinn nákvæmlega dró þessa einstaklinga eða aðra til dauða .
Á meðan við höfum ekki komist yfir slíkar heimildir vill Vísindavefurinn því ekki fullyrða að hlátur geti dregið fólk til dauða .
Andstætt þeirri fullyrðingu að geta dáið úr hlátri er hinn velþekkti frasi « hláturinn lengir lífið » .
Miklu fleira virðist styðja þá fullyrðingu og jákvæðar niðurstöður komið út úr rannsóknum sem gerðar hafa verið á áhrifum hláturs á líf og heilsu fólks .
Við hljótum því að mæla með að fólk hlægi sem oftast og bendum í því sambandi á föstudagssvörin hér á Vísindavefnum sem gjarnan kalla fram bros hjá lesandanum og jafnvel hlátur .
Frekari fróðleikur á Vísindavefnum :
* Hvað er hlátur og af hverju hlæjum við ?
* Hvers vegna hlæjum við að óförum annarra ?
* Hvers vegna hlær fólk þegar það er kitlað ?
* Hvað sögðu heimspekingar til forna um hlátur ?
< Heimildir >
Þorgerður Þorvaldsdóttir fjallar um goðsögnina um ljóskuna í fróðlegu svari við spurningunni Af hverju eru ljóskur taldar heimskar ?
Þar kemur fram að ekkert bendi til þess að tengsl séu á milli háralitar og greindar .
Hins vegar er goðsögnin um heimsku ljóskuna mjög lífseig .
Flestir kunna einhverja ljóskubrandara en goðsögnin um heimsku ljóskuna er ekkert sérlega brosleg þegar hún hefur hugsanlega áhrif á líf og afkomu fólks .
Sem dæmi nefnir Þorgerður að í launakönnun VR fyrir árið 2000 kom fram að konur fengu að meðaltali 18% lægri laun en karlar , og að ljóshært , brosmilt og lágvaxið fólk fékk að meðaltali lægri laun en hávaxnir starfsmenn með dökkt , rautt , eða grátt hár .
Því er gjarnan haldið fram að eftir því sem fólk eldist og þroskast verði það vitrara , alla vega er myndin af gamla og virtra öldungnum örugglega jafn útbreidd og myndin af heimsku ljóskunni .
Og kannski er þessi gamli öldungur einmitt andstæða ljóskunnar .
Nema fyrir þá sök að öldungurinn er yfirleitt líka ljóshærður !
Háralitur stafar af litarefninu melaníni sem er myndað af litfrumum í merg hársekks .
Melanínið berst þaðan inn í holan hárlegginn , en háraliturinn ræðst af gerð melanínsins .
Eumelanín gefur brúnt eða svart hár , en feómelanín gerir það ljóst eða rautt .
Hvers konar melanín fólk myndast ræðst af þeim genum sem það fær frá foreldrum sínum .
Þegar fólk eldist hætta litfrumurnar í hársekkjunum smám saman að mynda melanín .
Í raun verða hárin gegnsæ og gefur það þeim gráan eða hvítan lit .
Á meðan eitthvað smávegis af litarefni er enn myndað virðist hárið grátt , en án alls litarefnis verður það hvítt .
Ef fólk með ljóst hár væri með lægri greindarvísitölu en fólk með annan háralit ætti þá greindin ekki að minnka smám saman eftir því sem gráu eða hvítu hárunum fjölgaði ?
Þeim sem hafa áhuga á háralit eða greind ( en ekki endilega þessu tvennu saman ) er bent á að á Vísindavefnum er að finna nokkur svör um þessi efni :
* Af hverju hefur fólk mismunandi háralit ?
* Eru litningar í rauðhærðum eitthvað gallaðir ?
* Hvers vegna grána mannshár ?
* Getur hárið orðið grátt ef maður verður fyrir skelfilegu áfalli ?
* Hvaða munur er á ljósu og dökku hári ?
* Hvað er greind ?
* Hvers vegna verður mannfólkið sífellt gáfaðra ?
* Af hverju eru sumir gáfaðri en aðrir ?
* Hversu háa einkunn er mögulega hægt að fá í greindaprófi ?
Ekki tókst að finna upplýsingar um það hversu stór hluti af þjóðinni hefur á einhverjum tímapunkti setið í fangelsi .
processor / CPU ) er hjarta tölvunnar .
Kannski er réttara að segja að örgvörvinn sé heili tölvunnar , því hann stýrir öllu því sem tölvan gerir .
Örgjörvinn « skilur » ákveðið safn skipana .
Skipanirnar eru í minni tölvunnar og örgjörvinn les þær hverja af annari og framkvæmir þær .
Þetta eru gjarnan mjög einfaldar skipanir , svo sem að flytja gögn úr einu minnishólfi í annað , leggja saman tvö gildi , bera saman tvö gildi og fara eitthvert annað í forritinu ef gildin eru eins og svo framvegis .
Til þess að láta örgjörvann gera eitthvað sérstakt þarf notandinn að láta hann fá forrit , en forrit eru ekkert annað en röð skipana sem örgjörvinn skilur .
Svokallaðar keyrsluskrár ( hafa endinguna . EXE í Windows ) innihalda forrit , þannig þegar þær eru keyrðar , til dæmis með því að tvísmella á þær í Windows , hleður Windows forritinu í minnið og örgjörvinn byrjar að framkvæma fyrstu skipunina í því .
Raunar er Windows stýrikerfið sjálft ekkert annað en forrit af örgjörva skipunum , sem örgjörvinn framkvæmir sjálfur .
Nær allt sem við gerum í tölvunni er framkvæmt af örgjörvanum , hvort sem það er að færa til glugga á skjánum hjá okkur eða að spila tölvuleik .
Það skiptir því miklu máli að örgjörvinn sé hraðvirkur , enda er klukkutíðni hans eitt af því fyrsta sem tekið er fram þegar tölvur eru bornar saman .
Sum verkefni hafa verið tekin út úr örgjörvanum til að tefja hann ekki .
Nú eru það til dæmis svokallaðir grafík-örgjörvar á skjákortunum sem vinna mikið af vinnunni í tölvuleikjunum .
Það er þó örgjörvi tölvunnar sem stýrir því hvenær grafík-örgjörvinn er látinn taka við .
Ef við tökum dæmigerða PC tölvu í dag , þá er hún með 2GHz Pentium 4 örgjörva .
Tíðnin 2GHz þýðir að klukka örgjörvans tifar 2 þúsund milljón sinnum á sekúndu .
Nýjustu örgjörvarnir geta síðan framkvæmt fleiri en eina skipun á hverju klukkutifi .
Þannig getur Pentium 4 örgjörvinn framkvæmt tvær til þrjár skipanir í einu , eftir því um hvaða skipanir er að ræða .
Það eru því framkvæmdar yfir fjögur þúsund milljón skipanir á sekúndu í örgjörvanum !
Ein af þessum skipunum gæti til dæmis verið að leggja saman tvær 10 stafa tölur .
Hvað getið þið framkvæmt margar slíkar samlagningar á sekúndu ? !
Myndin sýnir Pentium4 örgjörva og er fengin hjá Intel .
Það má líta á BIOS ( Basic Input / Output System ) eða grunnstýringarkerfi sem mjög einfalt stýrikerfi sem er á öllum PC-tölvum .
Það er brennt inn í minni tölvunnar og því er yfirleitt ekki breytt .
Helsta hlutverk BIOS forritsins er að keyra tölvuna upp þegar kveikt er á henni .
Þegar örgjörvi fær straum eftir að það hefur verið slökkt á honum , þá byrjar hann alltaf á því að fara á tiltekinn stað í minninu og keyra skipanirnar sem eru þar .
Þessi staður , sem er efst í fyrsta megabæti minnis tölvunnar ( vistfang FFFF0h ) , inniheldur skipanir úr BIOS forritinu .
Þegar BIOS forritið hefur fengið stjórnina í upphafi þá byrjar það hina svokölluðu ræsiröð ( e. boot sequence ) .
Í henni felast aðallega prófanir á hinum ýmsu hlutum tölvunnar .
Til dæmis er athugað hvort skjákort sé til staðar og það upphafsstillt .
Einnig er leitað að villum í minni tölvunnar , diskar eru athugaðir og svo framvegis .
Oftast eru niðurstöður þessara prófana settar út á skjáinn ( sem er ein ástæðan fyrir því að skjákortið er athugað fyrst ! ) og sjá má torskilinn texta skruna upp skjáinn rétt eftir að tölvan er ( endur ) ræst .
Meðan á þessum prófunum BIOS forritsins stendur þá hefur notandinn tækifæri til að opna stjórnforrit BIOS forritsins .
Það er nokkuð mismunandi milli framleiðenda hvernig það er gert .
Algengast er að notandi eigi að slá á [ Del ] -lykilinn á lyklaborðinu .
Einnig þekkist að slá eigi á [ F1 ] , [ F2 ] , [ F10 ] eða [ Esc ] -lykilinn .
Upplýsingar um þetta eru í handbók móðurborðsins og birtast stundum á skjánum þegar BIOS forritið er í keyrslu .
Dæmigert stjórnforrit fyrir BIOS Í stjórnforriti BIOS forritsins er hægt að breyta ýmsum stillingum tölvunnar .
Það er þó mikilvægt að engu sé breytt þar nema menn viti nákvæmlega hvað þeir eru að gera , því að afleiðingarnar geta orðið afdrifaríkar !
Það síðasta sem BIOS forritið gerir þegar það keyrir upp tölvuna er að ræsa stýrikerfið .
Oftast er stýrikerfið staðsett á harða diskinum í tölvunni , en einnig er hægt að ræsa stýrikerfi af geisladiski eða jafnvel disklingi .
Stýrikerfið gæti verið hinar ýmsu gerðir af MS Windows , Linux , eða einhver önnur stýrikerfi sem keyra á PC-tölvum .
Eins og nafnið bendir til þá býður BIOS ( Basic Input / Output System ) forritið uppá einfaldar leiðir til að hafa aðgang að vélbúnaði tölvunnar .
Sum stýrikerfi nota BIOS forritið sem hluta af sínum kerfisforritum .
Til dæmis , ef notandi biður um að skrá sé skrifuð á harða diskinn í Windows , þá kallar Windows á frumstætt BIOS-fall til að skrifa sjálf gögnin .
Það er hins vegar ýmislegt í sambandi við skráarvinnslu í Windows sem BIOS forritið veit ekkert um og afgreiðir Windows þann hluta sjálft .
Minniskubbur með BIOS forriti Þar sem BIOS-forritið er staðsett á móðurborði tölvunnar ( brennt inn í einn minniskubbinn ) , þá eru það oftast framleiðendur móðurborðsins sem skrifa BIOS forritið .
Gerðir BIOS-forrita eru því margar , en allar hafa þær þó svipaða eiginleika eins og lýst hefur verið að ofan .
Eins og áður sagði er BIOS-forriti tölvu yfirleitt ekki breytt .
Þó getur það verið nauðsynlegt til að leiðrétta villur sem ekki voru kunnar við framleiðslu móðurborðsins eða til að gera móðurborðinu kleift að þekkja nýrri vélbúnað , svo sem hraðari örgjörva eða stærri harða diska , en til var þegar BIOS forritið var skrifað .
< Frekara lesefni >
Netkort fyrir PCI-braut
Netkort fyrir PCI-braut
Netkort er notað til að tengja tölvu inn á staðarnet eða nærnet ( e. Local Area Network , LAN ) .
Tölvan verður þá ein af mörgum tölvum á staðarnetinu og getur skipst á gögnum við hinar tölvurnar , prentað á prentara , eða komist á Internetið gegnum þá tölvu staðarnetsins sem er tengd « út » .
Sérhver tölva á staðarnetinu á sitt nafn eða númer og verður það að vera einkvæmt innan netsins , það er að segja að hvert nafn og númer komi aðeins einu sinni fyrir .
Mótald er aðferð eða tæki til að nota símalínur til að ná sambandi við eina tiltekna tölvu ( sem svarar símanum ! ) .
Sú tölva getur síðan verið í staðarneti og haft milligöngu um að við tengjumst því þannig að við getum náð í tölvupóst og vafrað um á Veraldarvefnum .
Netsnúra til vinstri og símasnúra til hægri
Netsnúra til vinstri og símasnúra til hægri
Helsti munurinn á netkorti og mótaldi er sá að mótald nýtir símalínur , en netkort nota sérstaka netkapla , sem geta verið mismunandi .
Á síðustu árum hafa þó einnig komið fram þráðlaus netkort sem tengja tölvuna við sérstakar fjarskiptastöðvar á staðarsvæðinu og eru til dæmis mikið notuð í skólum .
Símalínur eru hannaðar til að senda hljóð en ekki stafræn gögn úr tölvu .
Gögnunum þarf þess vegna að breyta í hljóð sem eru síðan send eftir símalínunni .
Af þessu leiðir að ekki er hægt að ná eins miklum sendingarhraða með mótöldum og hægt er að ná með sérhönnuðum netköplum eða fjarskiptum sem netkortin nota .
Mesti sendihraði mótalds er 57.600 bitar á sekúndu en flest innri net geta sent 10 milljón bita á sekúndu .
Á móti kemur að netkaplar í staðarnetum geta ekki verið mjög langir , mest um 100 metrar , en með mótaldi er hægt að hringja í öll símanúmer , hvort sem er í Ástralíu eða á Akureyri .
Þannig má segja að netkort og mótöld séu góð hvort til síns brúks .
Myndir :
* Netkort fyrir PCI-braut hjá macsense.com .
* Þráðlaust netkort fyrir PCMCIA-rauf hjá linden-computech.com .
* Netsnúra og símasnúra hjá isservices.tcd.ie .
Skel er sá hluti stýrikerfis sem tekur við skipunum frá notanda og framkvæmir þær eða sendir til annarra hluta stýrikerfisins til framkvæmdar .
Í árdaga Unix-stýrikerfisins voru skipanir slegnar inn í skipanalínu ( e. command line interface , cli ) og það var eina leið notandans til að eiga samskipti við stýrikerfið .
Forritin sem tóku við þessum innslegnu skipunum , villuleituðu þær og sendu áfram til keyrslu , voru kölluð skeljar .
Ástæðan fyrir nafninu er væntanlega sú að forritið myndar einskonar skel utan um stýrikerfið og verndar það frá notandanum ( þetta er þó bara ágiskun ! ) .
Skeljar bjóða jafnvel upp á að keyra margar skipanir í röð .
Slíkar skipanaskrár kallast skeljaforrit ( e. shellscript ) .
Í þeim er hægt að hafa skilyrði , ítranir og ýmsa fleiri eiginleika venjulegra forritunarmála .
Þær skipanir sem venjulega eru kallaðar « Unix-skipanir » , til dæmis : ls , rm og cd , eru í raun skipanir til skeljarinnar og það er hún sem ræður því hvernig þær eru túlkaðar .
Með tilkomu myndrænna notendaskila ( e. graphic user interface , gui ) gefur notandinn stýrikerfinu oftast skipanir með músinni , til dæmis eyðir notandinn skrá með því að draga hana yfir í ruslakörfuna ( í stað þess á slá inn skipunina rm skraarnafn ; þar sem rm stendur fyrir enska orðið ' remove ' ) .
Forritin sem bjóða upp á að taka við skipunum í skipanalínu eru þó ennþá mikið notuð , sérstaklega vegna þess eiginleika þeirra að geta forritað runur skipana .
Í Unix ( og Linux ) eru til nokkrar gerðir skelja : C shell ( csh ) , Bourne shell ( sh ) , Korn shell ( ksh ) og Bash .
Skeljarreikningur ( e. shell account ) er aðgangur að tölvu í gegnum Unix eða Linux-skel .
Þá hefur notandinn aðeins skipanalínuaðgang að tölvunni , en getur ekki keyrt upp grafísk forrit .
Notendur verða að nota Telnet eða FTP-forrit til að fá aðgang að skeljarreikningnum og algengast er að fríir skeljarreikningar séu notaðir til að læra á Unix ( Linux ) skipanir og skeljaforritun .
Oftast bjóða þjónustuaðilar upp á meiri aðgang , til dæmis vefhýsingu , tölvupóst og fleira , en skeljarreikningurinn sjálfur veitir aðeins aðgang að skipanalínuskel tölvunnar .
Í stuttu máli er svarið að það eru engin sérstök neðri mörk á því hversu mikið hægt er að þjappa gögnum .
Það er þó ekki hægt að þjappa þeim niður í ekki neitt , því að gögnin verða að komast til skila .
En það fer eftir eðli gagnanna og þeim forsendum sem við gefum okkur , hversu mjög við getum þjappað .
Tökum einfalt dæmi : Við ætlum að senda aðra af tveimur textaskrám til kunningja okkar .
Hvor skráin um sig er um 500 KB , segjum að önnur innihaldi allan texta Njálssögu , en hin texta Grettissögu .
Ef móttakandinn veit fyrirfram að við ætlum að senda honum aðra hvora skrána , þá þurfum við ekki að senda honum alla skrána , heldur bara einn bita , þar sem 0 stendur fyrir Njálssögu , en 1 fyrir Grettissögu .
Með þessu höfum við « þjappað » 500 KB skrá niður í einn bita !
Ef móttakandinn hefur ekki þessa vitneskju , það er að segja að hann veit ekkert um gögnin sem á að senda , þá náum við auðvitað ekki þessari miklu þjöppun .
En athugið að ég hef í raun þjappað Njálssögu niður í 9 bókstafi með því að nota orðið « Njálssaga » um eitthvað sem er í raun um 500 KB texti !
Þú sem lesandi þarft ekki að vita meira , heldur get ég vísað í sameiginlega þekkingu okkar .
En þá má kannski umorða spurninguna og spyrja hversu mikið hægt sé að þjappa gögnum án þess að nota sér sameiginlega þekkingu .
Flest gagnaþjöppunarforrit á tölvum eru þannig úr garði gerð að þar er ekki notuð nein utanaðkomandi vitneskja .
Þetta er gert bæði til þess að þjappaða skráin geti staðið sjálfstætt og einnig til þess að ekki verði gerðar of miklar kröfur til afþjöppunarhluta forritsins .
Það væri þó ekkert úr vegi fyrir þjöppunarforrit að reyna að átta sig á því hvers konar skrár er um að ræða ( til dæmis Word 2000 skrá , EXE-skrá , eða JPEG-skrá ) og senda þær upplýsingar sem kóða til að ná betri þjöppun .
Afþjöppunarforritið yrði þá að vita hvað hver kóði þýddi og við værum ekki með eins almenna þjöppun .
Það koma til dæmis öðru hverju út nýjar útgáfur af MS Word , sem búa til skrár með annari uppbyggingu en fyrri útgáfur og þá þarf að uppfæra öll þjöppunarforrit .
Ef við skoðum eingöngu þjöppun án utanaðkomandi þekkingar , þá er hægt að skipta henni í tvo flokka eftir því hvort gögnin varðveitist öll eða tapist að einhverju leyti .
Svonefnd viðsnúanleg þjöppun ( e. lossless compression ) varðveitir upplýsingarnar í gögnunum nákvæmlega .
Við afþjöppun fæst nákvæmlega sama bitaruna og sú sem þjappað var .
Tapandi þjöppun ( e. lossy compression ) nær fram meiri þjöppun með því að breyta upplýsingunum .
Í mörgum tilfellum er óþarfi að nota nákvæmlega sömu bitarunu , því að notandinn sér lítinn eða engan mun á upphaflegu gögnunum og afþjöppuðu gögnunum .
Slíkt á til dæmis við um tónlist , ljósmyndir og kvikmyndir .
Tapandi þjöppun hefur í raun engin eiginleg neðri mörk .
Við getum tekið dæmi af þjöppun á stafrænni ljósmynd þar sem blár himinn þekur stórt svæði .
Hægt væri að þjappa svæðinu með því að skilgreina það sem til dæmis « 200x200 blátt » í stað þess að telja upp alla 40 þúsund myndpunktana á svæðinu og segja nákvæmlega hvaða tón af bláum lit þeir hefðu .
Það kemur auðvitað ekki alveg sama mynd út , en ef þetta er góð nálgun þá tekur enginn eftir því .
Sama má segja um tónlist .
Mannseyrað hefur ákveðnar takmarkanir sem hægt er að nýta sér við þjöppun tónlistar .
Til dæmis nemur eyrað ekki hvað gerist næstu millisekúndur eftir að mjög hátt hljóð heyrist .
Það má því henda út heilu bútunum úr lögum án þess að nokkur heyri mun á því !
Viðsnúanlegri þjöppun er heldur þrengri stakkur skorinn , því þar má ekki einn einasti biti breytast eftir þjöppun og afþjöppun .
Undir vissum kringumstæðum er þetta nauðsynlegt , til dæmis ef þjappa á keyrsluskrá ( EXE-skrá ) .
Keyrsluskrá samanstendur af skipunum sem örgjörvinn á að framkvæma og breyting á einum bita getur orðið til þess að skipunin hefur allt aðra merkingu en áður .
Forritið mundi þá gefa aðra niðurstöðu eða , sem er líklegra , ekki geta lokið keyrslu .
Það er óviðunandi fyrir notendur að keyrsluskrá sem hefur verið þjöppuð og síðan afþjöppuð , verki ekki lengur .
Sama gildir um textaskrár , Excel-skjöl og ýmsar fleiri gerðir gagna .
Viðsnúanleg þjöppun verður því aldrei eins mikil og tapandi þjöppun .
Hversu mikil þjöppunin getur orðið ræðst af eðli gagnanna .
Þá skiptir mestu máli hversu mikið er af endurtekningum ( e. redundancy ) í gögnunum .
Skoðið eftirfarandi tvær 20 stafa talnarunur :
77777777777777777777 og 35897932384626433832 .
Hvora rununa er auðveldara að muna ?
Þá fyrri , auðvitað , því við getum lýst henni í styttra máli ( « tuttugu eintök af 7 » ) .
Það virðist engin regla vera í seinni rununni og engar endurtekningar .
Fyrri talnarunan þjappast því betur en sú seinni .
Reyndar er til önnur lýsing á seinni rununni , « tölustafir númer 10 til 29 í pí » .
Sú « þjöppun » mundi reyndar nota sér utanaðkomandi þekkingu , sem er vitneskja um töluna pí .
Hægt er að prófa þetta með því að búa til eina skrá með 10 þúsund eintökum af tölustafnum 7 og aðra með fyrstu 10 þúsund tölustöfunum í pí .
Hvor skrá um sig er 10.000 bæti .
Þegar skránni með tölustöfum úr pí er þjappað með forritinu WinZip þá verður hún 5.209 bæti , sem er um 52% af upphaflegri stærð .
En skráin með 10 þúsund eintökum af 7 fer niður í 143 bæti , sem er aðeins 1,4% af upphaflegri stærð skrárinnar .
Í forritum eins og WinZip er alltaf einhver lágmarksstærð úttaksskráa , þannig að þjöppunin yrði hlutfallslega meiri eftir því sem skráin stækkaði .
Til dæmis verður skrá með 100 þúsund eintökum af 7 ekki nema 247 bæti , eða 0,25% af upphaflegri stærð .
Skoðið einnig skyld svör eftir sama höfund :
* Tapa lög eða önnur gögn gæðum við að geymast á hörðum disk eða við flutning milli tölva ?
* Hvað er mp3 ?
Það eru eflaust engin ein ástæða fyrir því að 50 og 70 GB harðir diskar sjást varla .
Þó er ein tæknileg ástæða sem líklega veldur þar mestu .
Harðir diskar eru samsettir úr nokkrum skífum sem lokaðar eru inni í sterku málmhulstri .
Hægt er að skrifa gögn á báðar hliðar hverrar skífu og eru leshausar disksins því oftast tvöfalt fleiri en fjöldi skífa í harða disknum ( sjá mynd ) .
Harður diskur með tíu skífum .
Framleiðendur harðra diska hanna skífurnar og leshausanna þannig að hægt sé að skrifa á skífurnar með tilteknum þéttleika .
Til dæmis eru algengir harðir diskar í dag þannig að hægt er að skrifa 20 GB á eina hlið skífu .
Það þýðir að framleiðandinn getur framleitt harða diska þar sem gagnamagnið er heilt margfeldi af 20 GB , allt eftir því hversu margar skífur og leshausar eru notaðir .
Minnsti fáanlegi diskurinn væri þá 20 GB , með eina skífu og einn leshaus , síðan væri 40 GB diskur með einni skífu og tveimur leshausum , 60 GB diskur hefði tvær skífur og þrjá leshausa o.s.frv.
Það myndi ekki henta að framleiða 50 GB harðan disk því þá þyrfti að breyta út af þessu einfalda fyrirkomulagi .
Myndin er fengin hjá vefsetrinu PC-guide.com þar sem nálgast má ýmsar upplýsingar um vélbúnað tölva .
Örgjörvar tölva ráða aðeins við að framkvæma mjög einfaldar og frumstæðar skipanir , svokallaðar vélarmálsskipanir .
Með þeim er hægt að bera saman tölur sem eru í minni tölvunnar , leggja þær saman og gera aðra einfalda útreikninga á þeim .
Það er mjög erfitt að forrita í vélarmáli , bæði vegna þess að það er mjög frumstætt , en líka vegna þess að hver skipun er bara kóði , til dæmis gæti samlagningarskipunin verið kóðinn 47 .
Næsta tala á eftir væri þá staðsetningin á fyrri tölunni sem á að nota og þarnæsta tala væri staðsetning seinni tölunnar .
Þannig myndi talnarunan 47,1002,3918 tákna skipunina « Leggðu saman tölurnar í minnishólfum númer 1002 og 3918 og settu niðurstöðuna í hólf númer 1002 » .
Það segir sig sjálft að það er ekki þægilegt að lesa og skilja forrit sem samanstanda af mörg þúsund slíkra vélarmálsskipana .
Tölvunarfræðingar hafa því hannað svokölluð æðri forritunarmál , þar sem skipanirnar eru öflugri og á hærra plani en vélarmálsskipanirnar .
Sem dæmi um slík forritunarmál má nefna Java , C++ , Pascal , Fortran og ýmis fleiri .
Forritarar skrifa þá sín forrit í þessum málum , til dæmis C++ og síðan er annað forrit , svokallaður þýðandi , sem breytir þeim yfir í forrit á vélarmáli .
Þýðendur eru flókin forrit og það er mjög mikilvægt að þeir vinni rétt , það er að þeir búi til rétta runu vélarmálsskipana út frá C++ forritinu .
Þýðendagerð er mjög vel rannsakað svið innan tölvunarfræðinnar og menn hafa öðlast mikla þekkingu á því hvernig smíða eigi rétta og hraðvirka þýðendur fyrir ýmis æðri forritunarmál .
Hér að neðan er að gamni lítið forrit í C++ :
< kóði >
Þetta forrit biður notandann um hitastig í selsíusgráðum , reiknar út hitastigið í Fahrenheit-gráðum og prentar það út .
Eftir að búið er að breyta þessu forriti yfir í vélarmálsforrit þá samanstendur það af yfir 5000 vélarmálskipunum .
Þannig má sjá að það er óneitanlega auðveldara að skrifa 10 lína forrit í C++ en 5000 línur af gerðinni « 47,1002,3918 » !
POSIX ( Portable Operating System Interface for UNIX ) er staðall sem skilgreinir viðmót stýrikerfis gagnvart notendaforritum .
Þessi staðall er um 15 ára gamall og var upphaflega ætlaður til þess að samræma viðmót þeirra mörgu stýrikerfa sem svipuðu til UNIX stýrikerfisins og voru í notkun á þeim tíma .
Þetta voru stýrikerfi eins og HP-UX ( frá Hewlett Packard ) , AIX ( frá IBM ) , Solaris ( frá SUN ) , IRIX ( frá Silicon Graphics ) , BSD ( frá Berkeley-háskóla ) og upphaflega AT & T UNIX-ið .
Þegar ljóst var að þessi stýrikerfi væru farin að vaxa hvert í sína áttina var ákveðið að reyna að staðla tiltekna hluti til þess að forrit sem skrifað væri fyrir eitt af þessum stýrikerfum mundi líka ganga á hinum .
Venjulegt notendaforrit þarf oft að hafa samskipti við stýrifkerfið sem það mun keyra á .
Til dæmis sér stýrikerfið um allt inntak og úttak forritsins , bæði það sem kemur af lyklaborði og á skjá , en einnig alla skráarvinnslu .
Ef forritið þarf til að mynda meira minnispláss fyrir gögn , þarf það að biðja stýrikerfið um að úthluta því .
Flest netsamskipti fara í gegnum stýrikerfið , einnig prentun og allt sem tengist skilgreiningum notenda og heimildum þeirra .
Það er því mjög mikilvægt að þessi stýrikerfissamskipti séu eins , því annars þarf forritarinn að umrita forritin sín fyrir hvert það stýrikerfi sem þau keyra á .
Í dag eru öll Unix-lík stýrikerfi ( AIX , HP-UX , Solaris , Linux , FreeBSD og fleiri ) samkvæmt POSIX staðlinum , einnig nýjasta Makka stýrikerfið ( Mac OS X ) , en fæst Windows stýrikerfin .
Samtökin IEEE viðhalda nú POSIX staðlinum og votta hvort stýrikerfi uppfylli POSIX staðalinn .
Vegna kostnaðar við vottunina hafa ekki öll stýrikerfi , sem þó fylgja POSIX staðlinum , fengið vottun .
Einnig hafa stýrikerfi sem flestir líta ekki á sem POSIX stýrikerfi náð að fá POSIX vottun , svo sem Windows NT 4.0.
Fyrirtækin AMD og Intel framleiða bæði nokkuð marga mismunandi örgjörva , þannig að það er líklega réttara að tala um « örgjörvafjölskyldur » AMD og Intel .
Þessar örgjörvafjölskyldur hafa samt nokkur sérkenni , þannig að það er hægt að bera þær saman .
Á undanförnum árum hafa fyrirtækin skipst á að vera með forystuna í hraðvirkustu örgjörvunum en nýlega virðist sem AMD sé að ná frumkvæðinu af Intel eftir að sá örgjörvi sem átti að vera flaggskip Intel , Itanium , reyndist ekki eins öflugur og til var ætlast .
Það er kannski best að byrja á því að skoða hvað er sameiginlegt með örgjörvum frá þessum tveimur fyrirtækjum .
Stærsti sameiginlegi eiginleikinn er að báðar örgjörvagerðirnar framkvæma ( það er « skilja » ) sömu vélamálsskipanirnar .
Þetta skipanasafn er oft kallað « x86 » skipanamengið , þó réttara nafn sé « IA-32 » sem stendur fyrir « Intel Architecture , 32 bits » .
Þessar vélamálsskipanir komu fyrst fram í Intel 386 örgjörvanum árið 1985 , en byggja á skipunum sem voru í fyrstu Intel-örgjörvunum , sérstaklega þó örgjörvanum 8086 , sem fyrst kom fram 1978 .
Síðan « IA-32 » skipanamengið kom fram hefur verið bætt við skipunum , en yfirleitt aðeins skipunum sem hafa sérhæfða virkni , til dæmis hefur Intel bætt við skipunum til að auka hraða margmiðlunar ( kallað MMX , SSE og SSE2 ) og AMD hefur bætt við öðrum skipunum í sama tilgangi ( kallað 3DNow ! ) auk 64-bita skipanna ( kallað AMD64 ) .
Aðalatriðið er samt að grunnskipanirnar eru þær sömu , sem þýðir að keyrsluskrá ( það er . EXE-skrá ) keyrir alveg eins á báðum örgjörvagerðunum .
Viðbótarskipanirnar sem eru eingöngu í Intel-örgjörvum eða eingöngu í AMD-örgjörvunum eru ekki mikið notaðar , því þær takmarka notkun keyrsluskránna .
Reyndar hefur AMD tekið upp nær allar viðbótarskipanirnar sem Intel hefur sett inn , en Intel hefur ekki tekið upp AMD skipanirnar .
Aðrir örgjörvar , eins og til dæmis PowerPC-örgjörvinn sem er í tölvunum frá Apple , hafa allt aðrar vélamálsskipanir en örgjörvarnir frá Intel og AMD .
Það þýðir að keyrsluskrá ( sem er í raun bara runa vélamálsskipana ) frá Makka keyrir ekki á tölvu með Intel eða AMD örgjörvum .
Það þarf því mismunandi keyrsluskrá fyrir þessar mismunandi tölvur , jafnvel þó þær væru að nota sama stýrikerfið .
Þó að örgjörvarnir frá AMD og Intel framkvæmi ( að mestu leyti ) sömu vélamálsskipanirnar þá gera þeir það ekki endilega alveg eins .
Báðar gerðirnar þýða « x86 » -vélamálsskipanirnar yfir í enn einfaldari innri skipanir , svokallaðar « örskipanir » ( Intel kallar sínar « micro-ops » , en AMD kallar sínar « macro-ops » og « micro-ops » ) .
Þessar örskipanir eru ólíkar milli AMD og Intel , enda sjást þær aldrei utan örgjörvans .
Nýjustu AMD og Intel örgjörvarnir geta verið með tugi slíkra örskipana í keyrslu á sama tíma , en þetta er ein af leiðunum sem notaðar eru til að auka hraða örgjörvanna .
Önnur leið til að auka hraðann er að hafa stórt flýtiminni ( e. cache ) , en þar eru settar þær skipanir og gögn sem eru í mestri notkun á hverjum tíma .
Klukkutíðni örgjörvanna segir til um hversu oft nýjar skipanir eru settar í framkvæmd .
Hærri klukkutíðni þýðir meiri afköst .
Einnig skiptir máli hversu hratt örgjörvinn getur skipst á gögnum við aðra hluta tölvunnar , svo sem grafíkkortið , minnið og harða diskinn .
AMD og Intel fara dálítið mismunandi leið í þessum atriðum , en ekki er hægt að taka einn þessara þátta út og segja að hann sé mikilvægastur .
Fyrir hinn almenna notanda ætti ekki að skipta miklu máli lengur hvort örgjörvinn í tölvunni er frá Intel eða frá AMD .
Báðir framleiðendurnir hafa örgjörva með mismunandi verð og mismunandi afköst þannig hver notandi fyrir sig verður að meta það hversu mikið hann er tilbúinn að borga fyrir hraðvirkan örgjörva , hvort sem það er Intel- eða AMD-örgjörvi .
Hér er einnig svarað spurningunni :
Hvaða forrit eru til fyrir forritun ?
Forrit eru búin til með hjálp annarra forrita
Það er rétt að forrit eru notuð til að skrifa forrit .
Til þess eru helst notaðir ritill og þýðandi .
Þegar hafist er handa við smíð forrits er byrjað á að slá texta á tilteknu forritunarmáli , svo sem Java , inn í ritil ( e. editor ) .
Ritillinn gæti til dæmis verið forritið Notepad sem fylgir Windows eða innbyggður í ákveðið forritunarumhverfi , svo sem Visual Studio frá Microsoft .
Ritillinn auðveldar manni að vinna með forritstextann því einfalt er að bæta nýjum skipunum inn í mitt forritið ; ritillinn hliðrar sjálfkrafa til því sem á eftir kemur .
Þegar allt forritið hefur verið slegið inn í ritilinn er það vistað á harða diski tölvunnar .
En þar sem tölvur skilja yfirleitt ekki þau forritunarmál sem venjulega eru notuð þarf annað forrit sem kallast þýðandi ( e. compiler ) að breyta skipununum yfir á form sem tölvan getur unnið úr .
Það forritunarmál sem tölvur skilja kallast vélarmál og er mjög frumstætt .
Að forrita á vélarmáli er bæði seinvirkt og erfitt .
Forritarar nútímans nota nær aldrei vélarmál og hafa því lítið gagn af bók sem þessari .
Skipanir á vélarmáli eru táknaðar með tölum .
Þannig gæti talan 129 til dæmis þýtt að leggja eigi gildið sem á eftir kemur við gildi í ákveðnu minnishólfi tölvunnar .
Þannig myndi talnarunan 129 , 456 , 10 merkja að leggja ætti töluna 10 við innihald minnishólfs númer 456 .
Það er augljóslega mjög seinvirkt að forrita í forritunarmáli sem þessu .
Þess vegna hafa menn búið til « æðri » forritunarmál , eins og Java , C++ , C , Visual Basic og Pascal , sem hönnuð eru með það í huga að auðveldara sé fyrir mannlega forritara að nota þau og skilja .
Vélarmál tölvanna eru aftur á móti gerð þannig að einfalt og hraðvirkt sé að framkvæma skipanir .
Hvernig urðu fyrstu forritin þá til '
Af ofangreindu ætti að vera ljóst að hægt er að búa til forrit án annarra forrita þótt það sé ekki venjan .
Sé fólk tilbúið til að skrifa forrit á vélarmáli tölvunnar þarf það ekki þýðanda .
Sömuleiðis er ritill ekki nauðsynlegur ef forritarinn sættir sig við að setja vélarmálsforritin sín sjálfur á rétta staði í minni tölvunnar .
Þetta er hins vegar mjög seinvirkt og villugjarnt ferli svo í raun og veru vinnur enginn forritari lengur á þennan hátt .
Mönnum gæti dottið í hug að svarið við spurningunni sem sett var fram í upphafi væri að forritin sem vanalega eru notuð til að búa til önnur forrit séu skrifuð beint á vélarmáli .
Það svar er hins vegar ekki alveg rétt .
Þar sem þýðendur eru mjög stór og flókin forrit færi gífurlega mikil vinna í að skrifa þá frá grunni á vélarmáli .
Raunhæfari möguleiki væri að skrifa fyrst mjög frumstæðan þýðanda á vélarmáli sem þýddi einfaldaða útgáfu af forritunarmáli yfir á vélarmál .
Síðan væri hægt að skrifa fullkomnari þýðanda á þessu einfaldaða forritunarmáli .
Þennan leik væri jafnvel hægt að endurtaka nokkrum sinnum og fá þannig sífellt fullkomnari þýðanda fyrir æ stærri hluta forritunarmálsins .
Að lokum væri kominn þýðandi fyrir forritunarmál sem skrifaður er í málinu sjálfu !
Þetta hljómar eins og þversögn , en þannig eru flestir þýðendur nú á dögum smíðaðir .
Frekara lesefni og myndir
o Er erfitt að læra forritun ?
eftir Snorra Agnarsson .
o Hvað er hlutbundin forritun og til hvers er hún notuð ?
eftir Daða Ingólfsson .
o Hvenær var fyrsta forritunarmálið fundið upp ?
Er það enn notað ?
eftir Snorra Agnarsson .
o Hvernig virka forritunarmál til dæmis C++ ?
eftir Hjálmtý Hafsteinsson .
Upphaflegu spurningarnar voru : o Hvað verður um skrár sem maður hendir af tölvu ?
( Jóhannes Ari , f. 1990 ) o Hvað verður um skrár og möppur sem maður eyðir í tölvum ?
Er hægt að eyða þeim alveg ?
( Ólafur Jónsson ) o Hvað gerist þegar við eyðum skrám í tölvum ?
( Vignir Stefánsson ) o Hvað verður um ruslið sem maður hendir út af tölvunni ?
Fer það inn á einhvern harðan disk ?
Ef það fer þangað fyllist hann aldrei ?
( Ari Ágústsson , f. 1987 ) o Hvað gerist þegar maður hendir hlutum í tölvu ?
Hvert fara hlutirnir sem maður hendir ?
( Jóhann Garðar Þorbjörnsson , f. 1988 ) o Hvernig virkar Recycle Bin ?
Eyðast gögnin ekki af disknum fyrr en maður hefur tæmt ruslatunnuna ?
( Andri Pálsson ) o Hvernig geta sum forrit endurheimt glötuð gögn eftir að þeim hefur verið hent ?
( Andri Pálsson )
Hvernig geymast skrár ?
Til að skilja betur hvað verður um skrár eftir að þeim er eytt borgar sig að skoða fyrst hvernig skrár eru geymdar eða vistaðar í tölvum .
Hér verður miðað við Windows stýrikerfið , en meðhöndlun skráa er svipuð í öðrum stýrikerfum , svo sem Linux og Mac OS .
Hægt er að lesa í stuttu máli um helstu stýrikerfi í svari við spurningunni Hver eru aðalstýrikerfin í tölvum í dag ?
eftir EÖÞ og ÞV .
Þegar skrá er vistuð á harða diskinum í tölvu er hún ekki geymd í einni samfelldri blokk , heldur er henni skipt upp í jafnstórar einingar sem kallast klasar ( e. cluster ) .
Í Windows XP stýrikerfinu er stærð hvers klasa oftast 4 KB , eða 4096 bæti .
Ef skrá inniheldur til dæmis 5000 bæti af gögnum þá þarf að nota tvo klasa til að geyma hana og hún tekur því 8 KB af geymsluplássi á disknum .
Fyrri klasinn inniheldur 4096 bæti , en sá seinni afganginn sem er 904 bæti .
Stórar skrár geta svo náð yfir marga klasa .
Þegar skrá er vistuð á harða diskinum er reynt að finna nógu marga samfellda klasa til að rúma alla skrána .
Þetta er þó ekki alltaf hægt .
Þegar diskurinn er næstum fullur getur þurft að setja skrána í klasa sem eru dreifðir víðs vegar um diskinn .
Stýrikerfið heldur utan um hvar einstakir klasar skránna eru og í hvaða röð þeir skuli raðast saman .
Vandamálið við þetta er að þegar skráin er lesin þurfa leshausar harða disksins að vera á fleygiferð um diskinn til að tína upp einstaka klasa .
Þar sem leshausarnir fara frekar hægt yfir getur þetta tafið mjög fyrir lestri skráarinnar .
Þegar þetta gerist er talað um að harði diskurinn sé tvístraður ( e. fragmented ) .
Hægt er að lagfæra þetta ástand að nokkru leyti með því að færa klasa einstakra skráa saman og reyna að búa til sem stærst samfellt svæði fyrir þá klasa sem enn eru lausir .
Þessi aðgerð kallast samstykkjun ( e. defragmentation ) og felst í því að afrita gögn á milli klasa og færa þannig alla klasa sömu skráar sem næst hver öðrum á disknum .
Þetta getur verið nokkuð tímafrek aðgerð ef diskurinn er mjög tvístraður .
Hvernig er skrám hent '
Fyrir hverja skrá í tölvunni geymir stýrikerfið lista yfir þá klasa sem hún er vistuð í og hvar á disknum þeir eru .
Ef skrá er eytt á venjulegan hátt í Windows XP hverfur hún í raun ekki heldur flyst hún yfir í ruslafötuna ( e. recycle bin ) .
Ruslafatan er sérstakt skráasafn þar sem skráin er geymd og alltaf hægt að ná í hana aftur .
Það er því góð hugmynd að nota sér þessa aðferð við eyðingu skráa , því þá er auðvelt að leiðrétta hugsanleg mistök .
Gallinn við þessa aðferð er að auða plássið á diskinum eykst ekkert þar sem skráin er í raun aðeins færð til .
Ekki fara allar eyddar skrár í ruslafötuna .
Dæmi um þetta er ef skrá er eytt úr skipanaglugga ( með skipuninni DEL ) , ef Shift-hnappinum er haldið niðri þegar skrá er eytt í Windows Explorer eða ef skrifað er yfir tiltekna skrá með annarri samnefndri skrá .
Sama gildir auðvitað þegar ruslafatan er tæmd , þá hverfa skrárnar sem þar eru .
Hvað gerist þá nákvæmlega við eyðingu skráa sem ekki fara í ruslafötuna , eða við tæmingu hennar ?
Í rauninni er það frekar lítið .
Stýrikerfið merkir skrána sem eydda skrá og setur alla klasa hennar á lista yfir klasa sem lausir eru til úthlutunar á ný .
Þetta þýðir að strax eftir eyðingu eru nánast allar upplýsingar um skrána og innihald hennar ennþá á tölvunni .
Þær eru þó ekki sýnilegar lengur og Windows gefur notanda engan aðgang að þeim .
Hins vegar eru til forrit sem geta náð í þessar upplýsingar og endurgert þær skrár sem nægar upplýsingar eru til um .
Flest slík forrit þarf að kaupa , til dæmis forritin Undo Delete og File Recover .
Eyði maður skrá fyrir slysni er mikilvægt að keyra sem fyrst endurgerðarforritin sem nefnd eru hér á undan .
Þar sem klasar eyddra skráa eru merktir sem lausir til úthlutunar geta nýjar skrár skrifast í þá og gögnin í eyddu skránni glatast .
Endurgerðarforritin skoða lausa klasa og reyna að púsla saman eyddum skrám sem voru geymdar í þeim .
Ef fólk hefur ekki þegar slík endurgerðarforrit uppsett á tölvunni þarf það að passa að setja forritin ekki upp á þeim diski sem eydda skráin var á ; þá gæti endurgerðarforritið yfirskrifað skrána sem því var ætlað að ná tilbaka !
Stundum vill fólk algerlega eyða skrá af hörðum diski þannig að ekki sé hægt að ná í hana aftur .
Enn sem komið er býður Windows stýrikerfið ekki upp á slíkt .
Það sem þarf því að gera er að skrifa yfir alla klasa skrárinnar með einhverjum tilbúnum gögnum þannig að ekki sé hægt að endurheimta gögn eyddu skrárinnar eins og lýst er hér á undan .
Til eru forrit sem gera einmitt þetta .
Nokkur þeirra eru ókeypis , til dæmis forritið Eraser .
Ef miðað er við endurgerðarforrit eins og hér var lýst er nóg að skrifa yfir klasana einu sinni .
Samt eru til öflugri endurgerðaraðferðir sem skoða harða diskinn sjálfan og geta þá stundum séð móta fyrir síðustu tveimur til þremur kynslóðum gagna sem voru skrifuð á hann .
Þess vegna ráðleggur til dæmis Bandaríkjaher að skrifað sé sjö sinnum ofan í gögn á diskum áður en þeim er hent til að öruggt sé að ekki verði hægt að lesa aftur það sem skrifað var á þá .
Frekara lesefni á Vísindavefnum og mynd o Hvernig verka disklingar og harðir diskar í tölvum ?
eftir Hildi Guðmundsdóttur. .
aldar er talað um píningarhistoríuna .
( Sjá Íslenzkt fornbréfasafn X , bls. 136 og 190 ) .
Þessi passía eða píningarhistoría sem Ordinansían vitnar til var rit sem út kom 1558 í þýðingu Odds Gottskálkssonar og hét Historian pínunnar og upprisu Drottins vors Jesú Christí út af fjórum guðspjallamönnum af D. Johanni Bugenhagen Pommerano að nýju með athygli saman lesin .
Þegar farið var að gefa út handbækur presta í lok 16. aldar var píslarsagan prentuð í þeim og allt fram á 19. öld .
Síðan á 19. öld hefur píslarsagan oft verið gefin út sérstaklega , síðast með 79. útgáfu Passíusálmanna 1991 .
Hallgrímur Pétursson orti Passíusálma sína út frá píslarsögunni eins og hún birtist í handbók presta um hans daga .
Sálmar hans hafa frá upphafi gengið undir heitinu Passíusálmar , þótt þeir hafi verið gefnir út undir mismunandi heitum í mismunandi útgáfum .
Á vef Ríkisútvarpsins er að finna mjög skemmtilega samantekt Ólafs Pálmasonar um útgáfusögu og heiti Passíusálmanna .
Á barokktímanum sömdu tónskáld verk sem byggðust á píslarsögu einstakra guðspjallamanna og nefndu Passion .
Frægust eru að líkindum verk J.S. Bachs , St. Matthäus Passion og St. Johannes Passion sem hafa verið flutt hér á landi undir heitunum Matteusarpassían og Jóhannesarpassían .
Að kristnum skilningi er heilagur andi andi Guðs og er uppruna hugtaksins heilagur andi að finna í Biblíunni .
Í Gamla testamentinu er litið á anda Guðs eða heilagan anda sem mátt eða kraft frá Guði .
Hann er nefndur í sköpunarsögunni : » Andi Guðs sveif yfir vötnunum » ( 1. Mósebók 1.2 ) og í einum Davíðssálmi segir : » Fyrir orð Drottins voru himnarnir gjörðir og öll þeirra prýði fyrir anda munns hans . »
( Sálmur 33.6 )
Oftast er í Gamla testamentinu talað um heilagan anda sem kraft sem Guð sendi yfir tilteknar persónur þegar hann kallaði þær til þess að vinna ákveðin verk .
Dómararnir í Ísrael eru dæmi um það , til dæmis Debóra sem var kona ( Dómarabókin 4. - 5. kap. ) , Gídeon ( Dómarabókin 6. - 8. kap. ) og Samson ( Dómarabókin 13. - 16. kap. ) .
Konungurinn í Ísrael var smurður og merkti smurningin að andi Drottins var honum gefinn .
Í samræmi við það nefndist konungurinn Messías eða hinn smurði Drottins .
Eins fengu spámenn heilagan anda .
Þegar Ísraelsþjóðin var herleidd til Babýlon á árunum 586-536 f.Kr. hófu spámenn hennar að endurmeta hugmyndir þjóðarinnar um stöðu sína og hlutverk sem þjóðar .
Stofnanirnar sem hún hafði áður tengt anda Guðs , konungdæmið og musterið , voru báðar horfnar .
Spámennirnir fengu þjóðina til þess að hætta að horfa til fortíðar og horfa þess í stað til framtíðar , þegar sendiboði Guðs kæmi smurður heilögum anda að leysa alla menn undan viðjum ánauðar syndar og dauða .
Hugtakið Messías tók þá að merkja frelsara þjóðarinnar sem ætti eftir að koma .
Nýja testamentið lítur þannig á að þessir spádómar Gamla testamentisins hafi ræst í Jesú .
Allt Nýja testamentið er skráð út frá þeirri fullvissu , að Jesús sé hinn fyrirheitni Messías .
Og á grundvelli þess játa kristnir menn um Jesú : « Jesús er Kristur , hinn smurði , Messías , sá sem var fylltur anda Drottins og sá sem veitir anda Drottins , heilögum anda , til fylgjenda sinna . »
Áður en Jesús gekk út til pínu sinnar hét hann að gefa lærisveinum sínum heilagan anda til þess að hjálpa þeim , fræða þá og styrkja : « Ég mun biðja föðurinn , og hann mun gefa yður annan hjálpara , að hann sé hjá yður að eilífu , anda sannleikans » ( Jóhannesarguðspjall 14.16-17 ) .
Þessi sannleiksandi á að vitna um Krist í hjörtum lærisveinanna og hvetja þá til vitnisburðar um hann í orðum og verkum .
Í Postulasögunni 2. kapitula er svo greint frá því hvernig þetta fyrirheit rættist .
Páll postuli lýsir svo í einu bréfa sinna hvaða ávöxtu heilagur andi geti borið í samfélagi lærisveina Jesú : « Ávöxtur andans er : Kærleiki , gleði , friður , langlyndi , gæska , góðvild , trúmennska , hógværð , bindindi . »
( Galatabréfið 5.22 ) Sem andi Guðs föður og Guðs sonar er Heilagur andi lifandi persóna .
Hann gefst okkur í skírninni og endurnýjast í okkur þegar við biðjum og göngum til altaris .
Það er heilagur andi sem gerir mönnum kleift að játa Jesú sem Drottin og starfa í nafni hans .
Það eru margar bænir til heilags anda til , m.a. í Sálmabókinni , t.d. sálmar nr. 329-335 .
Sálmurinn nr. 335 er bæn sem jafnframt lýsir því vel hvernig kristnir menn vilja skilja hlutverk heilags anda :
Guð helgur andi , heyr oss nú , ó , heyr vér biðjum : Veit oss rétta trú , huggun hjörtum mæddum heims í eymda kjörum , svölun sálum hræddum , síðast burt er förum .
Streym þú líknarlind .
Þú blessað ljós , ó lýs þú oss í líknarskjólið undir Jesú kross .
Veit oss hjálp að hlýða hirði vorum góða lausnaranum lýða , lífgjafanum þjóða .
Streym þú líknarlind .
Þú kærleiksandi kveik í sál þann kærleikseld , er helgi verk og mál , að í ást og friði æ vér lifað fáum , uns að æðsta miði allir loks vér náum .
Streym þú líknarlind .
Þú huggun æðst í hverri neyð , oss hjálpa þú og styð í lífi og deyð .
Veit þú að oss eigi afl og djörfung þrjóti , er hinn óttalegi óvin ræðst oss móti .
Streym þú líknarlind .
Guð helgur andi , á hinstu stund oss hugga þú með von um Jesú fund .
Þá er þrautin unnin , þá er sigur fenginn , sælusól upp runnin , sorg og þrenging engin .
Streym þú líknarlind .
( Lúther ; þýð.
Helgi Hálfdánarson )
< Heimildir >
Bækur Gamla testamentisins standa nokkurn veginn í sögulegri röð í Biblíunni .
Fyrstar eru sögubækurnar .
Í Mósebókunum fimm er greint frá forsögunni , ættfeðrunum , ánauð Ísraelsþjóðarinnar í Egyptalandi , frelsun hennar þaðan , lögmálinu og ferðinni til fyrirheitna landsins .
Jósúa- og Dómarabækur greina frá töku landsins og mótun samfélags .
Samúelsbækur , Konungabækur og Kroníkubækur greina frá sögu konungsríkjanna í Ísrael og Júda fram að útlegðinni í Babýlon árið 586 f. Kr.
Á undan þeim fer Rutarbók sem greinir frá ætterni Davíðs konungs .
Esra- og Nehemíabók greina frá heimkomu útlaganna frá Babýlon og uppbyggingu Jerúsalem .
Esterarbók er sérstök og er svið hennar Babýlon á tíma útlaganna og greinir hún frá þrautseigju og trúmennsku útlaganna þar sem höfuðhetjan er Ester .
Eftir söguritin taka við spekirit og Sálmarnir .
Spekiritin eru Jobsbók Orðskviðir Salomons , Prédikarinn og Ljóðaljóðin .
Loks eru spámannaritin sem skiptast í tvo hópa .
Fyrri hópurinn er meiri spámennirnir , Jesaja , Jeremía ( ásamt Harmljóðunum ) , Esekíel og Daníel .
Síðari hópurinn nefnist minni spámennirnir og eru þeir tólf .
Margt í ritum Jesaja og Jeremía og í ritum minni spámannanna er frá því fyrir daga útlegðarinnar til Babýlon .
Annað er ritað í Babýlon eða á tímanum eftir heimkomuna .
Það er hægt að lesa Gamla testamentið eins og hverja aðra bók , byrja á byrjuninni og lesa síðan samfellt .
Þá er gott að gera sér grein fyrir mismun bókanna .
En vel má líka hugsa sér að byrja til dæmis á Sálmunum eða einhverju öðru af þekktustu ritunum svo sem Jesaja eða Jobsbók .
Í viðauka við nýjustu útgáfu Biblíunnar eru kynningar á bókum Biblíunnar og ennfremur helstu ártöl í sögu Biblíunnar .
Þar eru líka góð kort yfir sögusvið Biblíunnar .
En ef menn vilja lesa Biblíuna í uppbyggilegum tilgangi , þá er gott að fylgja ákveðinni reglu .
Hið íslenska biblíufélag sem hefur skrifstofu í Hallgrímskirkju gefur árlega út biblíulestrarskrá sem er mjög handhæg og góð .
Hægt er að nálgast hana á skrifstofu Biblíufélagsins og hún liggur líka víða frammi í kirkjum .
Það er forn kristin regla að lesa Biblíuna fyrst og fremst í ljósi Jesú Krists .
Einn forn höfundur orðaði regluna á þessa leið : « Nýja testamentið liggur hulið í Gamla testamentinu .
Gamla testamentið opnast í Nýja testamentinu . »
Það er ljóst af lestri Nýja testamentisins að Jesús kom með nýja túlkun á boðum og fyrirmælum Gamla testamentisins og tefldi fram gegn þeirri túlkun sem tíðkaðist um daga hans .
Jesús lét sig meira skipta andann í lögmáli Drottins en einstök boðorð .
Og andinn í lögmálinu er að hans mati kærleikur , elska .
Þess vegna dró Jesús merkingu allra ákvæða Gamla testamentisins saman í tvöfalda kærleiksboðorðið : « Elska skalt þú Drottin Guð þinn af allri sálu þinni , öllu hjarta þínu , öllum mætti þínum og öllum huga þínum og elska skalt þú náunga þinn eins og sjálfan þig . »
Þessi boðorð eru raunar bæði til í Gamla testamentinu en eru þar aðskilin .
Í Nýja testamentinu eru elskan til Guðs og náungans sameinuð á skýrari hátt en í Gamla testamentinu .
Hvað það þýðir blasir til dæmis við í dæmisögu Jesú af miskunnsama Samverjanum .
Einstök boðorð bönnuðu prestum og levítum að snerta lík og saurga sig á blóði .
Þess vegna gengu þeir framhjá manninum sem lá særður við veginn .
Samverjinn hirti hins vegar ekki um einstök boðorð og sinnti heldur ekki um rótgróinn fjandskap milli Gyðinga og Samverja er bauð honum að skipta sér ekki af særðum Gyðingi .
Þvert á móti horfði Samverjinn á neyð mannsins og leysti úr henni og þá breytni mat Jesús rétta .
Boðorðið um skilyrðislausan kærleika stendur þar með ofar öllum einstökum boðorðum .
Þetta kom líka fram í afstöðu Jesú til helgi hvíldardagsins .
Hann læknaði oft á hvíldardegi vegna þess að neyð fólks krefðist meira af mönnum en ákvæði um helgi hvíldardagsins .
« Hvíldardagurinn varð til mannsins vegna en ekki maður vegna hvíldardagsins ! »
sagði hann meðal annars ( Markúsarguðspjall 2. kapítuli , 27. vers ) .
Þá lýsti hann líka alla fæðu hreina og afnam þar með ákvæði Gamla testamentisins um fæðuforskriftir ( sjá Markúsarguðspjall 7.19 ) .
Í ljósi þessa hafa kristnir menn álitið að þeir yrðu að túlka öll ákvæði í lögmáli Gamla testamentisins í ljósi Krists og boðorðsins um kærleika .
Þess vegna hafa kristnir menn almennt haft þá afstöðu til veraldlegra mála að þar skuli til þess bær veraldleg yfirvöld setja lög og framkvæma og skuli kristnir menn ganga fram í hlýðni við rétt lög samfélagsins og því aðeins standa gegn lögunum að þau gangi í berhögg við kærleikskröfu lögmálsins því « framar ber að hlýða Guði en mönnum » ( Postulasagan 5.29 ) .
Gyðingar flokka rit Gamla testamentisins í lögmálið , ritin og spámennina .
Lögmálið er Mósebækurnar fimm , ritin eru söguritin , spekiritin og sálmarnir og loks eru það spámannaritin .
Hjá Gyðingum nýtur lögmálið ( torah ) mestrar hylli og helgi .
Gyðingar tala raunar ekki um « Gamla testamentið . »
Það er kristið hugtak .
Þeir kalla ritningu sína yfirleitt Tanak sem er skammstöfun á hebreskum heitum lögmálsins , ritanna og spámannanna .
Stundum tala Gyðingar bara um « hina hebresku Biblíu . »
Elsta efni Gamla testamentisins er eldfornt og orðið til á öðru árþúsundi fyrir Krist .
Meginefni þess er hins vegar til orðið eftir að konungdæmi var sett á laggirnar eða um 1000 fyrir Krist og fram á tíma útlegðarinnar í Babýlon á árunum 586 - 538 f. Kr.
Esra- og Nehemíabók , Daníelsbók og Esterarbók eru yngstu rit Gamla testamentisins og orðin til á tímanum eftir útlegðina .
Á þeim tíma urðu líka til svo kallaðar Apókrýfar bækur Gamla testamentisins .
Gamla testamentið varð þess vegna til á mjög löngu tímabili eða rúmlega 1000 árum .
Hafa verður í huga að mörg ritanna hafa lifað lengi í munnlegri geymd áður en þau voru færð í letur .
Í mörgum tilfellum er því mjög erfitt að aldursgreina ritin .
Ljóst er til dæmis að margir Davíðssálmanna eru frá tímanum fyrir herleiðinguna til Babýlon ( 586-538 f. Kr. ) þó svo að ritsafnið í heild sinni sé yngra .
Eini sálmurinn sem unnt er að aldursgreina með verulegri vissu er Sálmur 137 sem er greinilega saminn rétt eftir lok útlegðarinnar , sennilega á bilinu 535-515 f. Kr.
Faðirvorið er á tveim stöðum í Nýja testamentinu , annars vegar í Matteusarguðspjalli , 6. kapítula , versum 9 - 13 , og hins vegar í Lúkasarguðspjalli , 11. kapítula , versum 2 - 4 .
Það er nokkur munur á bænunum en það er útgáfan í Matteusarguðspjallli sem hefur verið bæn kristinna manna frá ómunatíð .
Samkvæmt lagareglum á miðöldum áttu allir kristnir menn að kunna Faðirvorið og allt bendir til þess að mönnum hafi verið kennt það á móðurmáli þeirra og þess vegna hafi það snemma verið þýtt á íslensku .
Elsta útgáfa bænarinnar á því máli er að líkindum útgáfan í Hómilíubókinni sem er frá því á 13. öld og þar er bænin á þessa leið :
Faðir vor , er ert á himnum .
Helgist nafn þitt .
Til komi ríki þitt .
Verði vilji þinn svo sem á himni og á jörðu .
Brauð vort hversdagslegt gefðu oss í dag .
Fyrirgefðu oss skuldir órar ( = vorar ) svo sem og vér fyrirgefum skulderum órum .
Og eigi leið þú oss í freistni , heldur leys þú oss frá illu .
( Sjá Íslensk hómilíubók - Fornar stólræður .
Reykjavík ( Hið íslenska bókmenntafélag ) 1993 , s. 45-48 ) .
Bænin er auk þessa til í nokkrum myndum í ýmsum handritum en texti hennar er hvarvetna mjög svipaður þessum .
Nýja testamentið var síðan gefið út í heild árið 1540 í þýðingu Odds Gottskálkssonar og þar birtist Faðirvorið í Matteusarguðspjalli nánast í þeirri mynd sem við nútímamenn notum það .
Það er með öðrum orðum ekki hægt að nafngreina þá sem hafa þýtt Faðirvorið á íslensku utan Odd Gottskálksson .
Hann byggði þýðingu sína sýnilega á eldri heimildum , því að það er ekki mikill vandi að sjá skyldleika þeirrar myndar Faðirvorsins sem við þekkjum það í við þá mynd sem birtist í Íslenskri hómilíubók .
Stefán Karlsson handritafræðingur hefur skrifað grein þar sem hann gerir nákvæma grein fyrir útgáfu Faðirvorsins á íslensku : < ... >
Þessari spurningu er nú ekki létt að svara , en eins og spyrjandi nefnir , þá segir svo í trúarjátningunni um dauða Jesú :
« Píndur á dögum Pontíusar Pílatusar , krossfestur dáinn og grafinn , steig niður til heljar » .
Orðalagið steig niður til heljar var sótt í fyrra Pétursbréf ( 3.19 ) þar sem segir :
Í andanum fór hann einnig og prédikaði fyrir öndunum í varðhaldi .
Menn skildu þessi orð svo að Jesús hefði stigið niður til dánarheima ( til heljar ) og frelsað þá sem þar voru fjötraðir .
Þannig vildu menn tjá þá trú að með því að deyja hefði Jesús frelsað menn undan valdi dauðans og dauði Jesú væri sigur yfir dauðanum .
Að auki vildi kirkjan með orðalagi trúarjátningarinnar ítreka , að Jesús hefði dáið raunverulegum dauða en ekki aðeins skindauða en ýmsir trúflokkar að fornu og nýju hafa haldið slíku fram .
Hel merkir dánarheima , en hel merkir líka helvíti eða stað hinna fordæmdu .
Í gamla daga var það orðalag notað í þýðingum á trúarjátningunni og sagt : Steig niður til helvítis .
Hvort sem notað er orðið hel eða helvíti áréttar setningin að Jesús standi við hlið syndugra manna eins þótt hann hafi sjálfur verið án syndar samkvæmt því sem segir í Hebreabréfinu 4.15 :
Ekki höfum vér þann æðsta prest , er eigi geti séð aumur á veikleika vorum , heldur þann , sem freistað var á allan hátt eins og vor , en án syndar .
Hann tók saklaus á sig dauða mannkyns af því að laun syndarinnar er dauði , eins og segir í Rómverjabréfinu ( 6.23 ) og dó þannig fyrir aðra .
Setningin steig niður til heljar tjáir þar með , að Kristur sigraði dauðann með dauða sínum .
Sú skýring hefur verið notuð með ýmsum blæbrigðum í sögu kristninnar .
Á miðöldum var þessi setning tilefni til ýmissa heilabrota og oft voru gefnar litríkar lýsingar á niðurstigningu Krists til helvítis , þar sem hann vann sigur á djöflinum .
Í Íslensku hómilíubókinni segir um þennan stað í trúarjátningunni :
Ég trúi því , að líkami hans var grafinn , en önd hans með guðdómskrafti sté niður til helvítis og braut helvítisbyrgi og batt fjándann .
Í Niðurstigningarsögu er lýst niðurstigningu Krists til helvítis og þar skýrt frá því hversu fjandinn hafi verið færður í fjötra en sálir þeirra er hann hélt föngnum hafi frelsast .
Þar er notast við myndlíkingu , sem gjarnan var notuð fram eftir öldum , að Kristur hefði blekkt djöfulinn og veitt svo sem fisk á öngli .
Þannig er þessu til dæmis lýst í Niðurstigningarsögu , sem er frá miðöldum og er þar verið að hæðast að djöflinum líkt og gert er í sögunum af Sæmundi fróða .
Sama hugmynd birtist í Lilju 60.-62. versi , þar sem segir :
Hlægir mig , að hér mun teygjast hans forvitni sér til vansa .
Eigi mun nú ormurinn bjúgi , agn svelgjandi á króki fagna .
Öll helvítis járnhlið skjálfa , undrast myrkur , að ljós er styrkra .
Hlaupa fjandar og ætla undan , ódæmi þeir sögðu að kæmi .
Hræðslan flaug um heljar byggðir .
Helga menn , er fjötrar spenna , hlaut óvinurinn lausa að láta , lamdur og meiddur , er valdið beiddi .
Í Niðurstigningarvísum og Krossvísum notar Jón Arason sömu myndlíkingar .
Eftir siðbót urðu myndir af þessu tagi sjaldgæfar í píslarbókmenntum meðal mótmælenda sem litu svo á að menn hefðu seilst of langt í túlkunum með því að staðnæmast við þennan stað .
Þess vegna hurfu þær að mestu úr píslarkveðskap lútherskra og koma til dæmis ekki fyrir í kveðskap Hallgríms Péturssonar .
Hallgrímur túlkar þó dauða Krists oft sem sigur :
Dauðinn tapaði en Drottinn vann , dýrlegan sigur gaf mér þann ,
segir í 3. Passíusálmi .
Einnig er alkunn hendingin úr sálminum « Um dauðans óvissa tíma :
Sigrarinn dauðans sanni , sjálfur á krossi dó .
Í Passíusálmunum uppmálar Hallgrímur líka hina djúpu þjáningu Jesú Krists , sem merkir samstöðu hans með þjáðu mannkyni og sigur því til handa :
Yfirgefinn kvað son Guðs sig , þá særði hann kvölin megna .
Yfirgefur því aldrei mig eilífur Guð hans vegna .
Fyrir þá Herrans hryggðarraust hæstur Drottinn mun efalaust grátbeiðni minni gegna .
( Passíusálmur 41 , 9. vers ) .
< Frekara lesefni >
Í Íslensku orðsifjabókinni kemur fram að hal ( l ) elúja er hvorugkynsorð .
Halelúja er sagt vera upphrópun og fagnaðarsöngur eða fagnaðarákall í kirkjumáli .
Halelúja er tökuorð í íslensku sem er ættað úr hebresku .
Orðið þýðir lofaður sé Drottinn og hebreski rithátturinn er hallelu Jah ( Jah er stytting fyrir Jahve ) .
Orðið halelúja kemur fyrir í nokkrum af Davíðssálmum Gamla testamentisins , oft bæði í byrjun og lok sálmanna .
Í fornum gyðingdómi tónaði kór levíta sennilega halelúja í sálma eða víxlsöng við bænagjörð .
Levítar voru þeir Ísraelsmenn kallaðir sem voru af ætt Leví og úr þeirra röðum voru valdir þjónar presta .
Halelúja kemur eingöngu fyrir fjórum sinnum í Nýja testamentinu og í öll skiptin í Opinberunarbókinni .
Halelúja stendur yfirleitt óþýtt í þýðingum Bíblíunnar .
Elst þeirra er gríska þýðingin á Gamla testamentinu sem sagt er að hafi verið unnin af 70 ( eða 72 ) fræðimönnum á 72 dögum að fyrirmælum gríska embættismannsins Ptólemaíosar Fíladelfosar sem var uppi 285 til 246 fyrir Krist .
Þýðingin sem heitir Sjötíumannaþýðingin ( á latínu Septuaginta sem þýðir 70 ) var sennilega ætluð grískumælandi gyðingum í Egyptalandi .
Í latnesku bíblíuþýðingunni sem heitir Vulgata og er frá því um 400 eftir Krist var orðið ritað alleluia .
Vulgata er bíblía rómversk-kaþólsku kirkjunnar .
Fagnaðarákallið halelúja var notað í frumkristni .
Halelúja kemur nú einnig fyrir í helgisiðum , messum og sálmum allra kristinna kirkjudeilda og er skemmst að minnast jólasálmsins kunna Í Betlehem er barn oss fætt .
< Heimildir >
Vissulega var það fólkið sem ákvað að krossfesta Jesú .
Fólkinu - eða öllu heldur leiðtogum þess - fannst Jesús óþægilegur svo að það yrði að ryðja honum úr vegi .
Krossfesting var andstyggileg pyntingaraðferð , ein af mörgum sem mannkynið hefur fundið upp í blóðugri sögu sinni .
Í Rómaveldi var krossfestingu beitt á menn sem þóttu pólitískt hættulegir , svo sem á þræla er gerðu uppreisn eða á þegna í skattlöndunum sem þóttu ógna veldi Rómverja .
Með því að krossfesta slíka menn á almannafæri þóttust Rómverjar geta sýnt fram á hver það væri sem völdin hefði .
Og það þótti Pílatusi líka þegar hann hafði framselt Jesú til krossfestingar .
Að kristnum skilningi var því hins vegar þveröfugt farið .
Sá sem sigraði á Golgata var ekki Pílatus heldur hinn krossfesti Jesús .
Sá sigur kom í ljós í upprisu hans á þriðja degi .
Hún birti að Jesús er Messías , Kristur .
Um leið leiðir hún í ljós að hið pólitíska vald , hvort sem það er vald Rómar eða einhvers annars stórveldis , er ekki hinsta vald í heimi .
Það er annað vald sem er öllu stjórnmálavaldi æðra og það er vald Guðs , vald kærleikans .
Handtaka Jesú og dómurinn yfir honum hafa með öðrum orðum tvær hliðar .
Ytri hliðin snertir hlutdeild manna sem vildu ryðja honum úr vegi .
Innri hliðin lýtur að sambandi Jesú og Guðs .
Að kristnum skilningi er Jesús Guðs elskaði Sonur , « orð Guðs í holdi manns » eins og segir í jólaguðspjalli Jóhannesar ( Jóhannesar guðspjall 1. kapituli 1-14 ) .
Guð sendi son sinn í heiminn af því að hann elskar heiminn segir Jóhannes líka í 3. kapitula 16. versi .
Kristnir menn játa á grundvelli upprisu Jesú að Guð hafi náð frelsistilgangi sínum þrátt fyrir að menn hafi afneitað honum .
Sennilega hefði Guð getað gripið inn í atburðarásina á Golgata með því að forða syninum frá kvöl og dauða .
Það gerði hann ekki og því segir kristinn vitnisburður að Guð hafi ekki þyrmt sínum eigin syni heldur framselt hann fyrir okkur til þess að geta gefið okkur allt með honum : Frelsi , líf , fyrirgefningu og frið ( sjá Rómverjabréfið 8.31-39 ) .
Í þeim skilningi dó Jesús fyrir okkur og fórnaði sér vegna okkar .
Þegar við því minnumst dauða Jesú , minnumst við þess að sátt er komið á milli Guðs og manna .
Þess vegna er bæði unnt og skylt að vinna að sátt , friði og einingu meðal manna .
Það er sú nýja ytri hlið á krossfestingu Jesú sem að okkur og breytni okkar snýr í ljósi upprisu Jesú .
< Frekara lesefni >
Orðið sakramenti er latneskt og þýðir « leyndardómur » eða « helgur dómur » .
Í kirkjunni er orðið notað um ákveðnar athafnir og hefur sakramenti verið skýrgreint á þennan hátt :
Sakramenti er heilög athöfn , sem Kristur stofnsetti sjálfur , þar sem hann veitir ósýnilegum , himneskum náðargjöfum gegnum sýnilegt , jarðneskt efni samkvæmt orði sínu .
Að skilningi þjóðkirkjunnar og annarra mótmælendakirkna eru það aðeins tvær athafnir sem standast þessa skýrgreiningu og þær eru annars vegar skírn og hins vegar heilög kvöldmáltíð eða altarissakramentið .
Skírnina stofnsetti Jesús þegar hann sendi postula sína út um heiminn til að gera allar þjóðir að lærisveinum , skíra þær og kenna þeim og hét að vera með þeim allt til enda veraldar eins og segir í Matteusarguðspjalli , 28. kapitula , versunum 18-20 .
Þau orð eru nefnd innsetningarorð skírnarinnar eða skírnarskipunin og það er farið með þau orð í hvert skipti sem skírt er í kirkjunni .
Jesús stofnsetti altarissakramentið þegar hann sat síðast að borði með lærisveinum sínum og sagði yfir brauðinu og víninu : « Þetta er líkami minn sem fyrir yður er gefinn .
Þetta er kaleikur hins nýja sáttmála í mínu blóði sem fyrir yður er úthellt til fyrirgefningar syndanna » eins og segir í innsetningarorðum altarissakramentisins .
Rómversk-kaþólska kirkjan og rétttrúnaðarkirkjan telja sakramentin fleiri en tvö eða alls sjö og þau eru : Skírn , ferming , skriftir , heilög kvöldmáltíð , smurning sjúkra , prestsvígsla og hjónaband .
Stofnun þeirra var rakin til Krists ýmist beint eða óbeint , gegnum postulana eins og það var orðað .
Í þeim deilum sem ollu klofningi kirkjunnar á 16. öld höfnuðu lútherskir menn fimm þessara athafna sem sakramentum annaðhvort á þeirri forsendu að Kristur hefði ekki stofnað þær ( fermingin , smurning sjúkra , hjónaband ) eða af því að efni vantaði ( skriftir , prestsvígsla ) .
En athafnirnar sem tengdust þessum sakramentum héldust allar innan lúthersku kirkjunnar og hafa verið álitnar mikilvægar eins þótt menn héldu ekki að það væri hægt að skýrgreina þær sem sakramenti .
< Ábendingar um frekara lesefni > Sjá einnig Hvað aðgreinir kaþólska trú frá lúterskri ?
Skírn er ekki nafngjöf , heldur kristin trúarathöfn .
Orðið skírn þýðir þvottur , hreinsun og að skilningi flestra kristinna manna er skírn athöfn þar sem Jesús Kristur tekur okkur að sér sem sín börn , hreinsar okkur og gerir okkur að þegnum í ríki sínu .
Ríki Krists er sýnilegt í kirkjunni og þess vegna er skírnin líka kölluð inngönguathöfn í kirkjuna .
Kristnir menn trúa því einnig að skírnin sé gjöf Guðs , skuldbinding af hans hálfu um að vera okkur náðugur og miskunnsamur , vernda okkur , leiða og hjálpa .
Í skírninni veitir Guð náð sína .
Náð merkir gæsku , góðvild .
Náð er ætíð gjöf sem er gefin ókeypis , án þess að menn hafi unnið til hennar .
Úr því að Guð veitir náð sína í skírninni , þá skiptir aldur skírnþega ekki máli og þess vegna skíra flestir kristnir menn ungabörn .
Um barnaskírn ríkir þó ekki einhugur meðal kristinna manna og margar kirkjudeildir neita því að skíra megi börn og halda því fram að það eigi að skíra fólk fyrst þegar það hefur tekið trú og er tilbúið að játa hana sjálft .
Þannig er ástandið náttúrulega á kristniboðsakri þar sem kristin trú er boðuð í fyrsta sinn .
Þá eru flestir skírnþegar fullorðið fólk .
Nafngjöf getur tengst skírn til trúar við slíkar aðstæður þegar það gerist eins og oft hefur gerst að afturhvarf til trúar verður með þvílíkum lífernisbreytingum að menn kjósa að taka sér ný nöfn um leið og þeir taka trú og skírast .
Ef til vill má rekja þann sið til Nýja testamentisins , samanber að ofsækjandinn Sál varð postulinn Páll .
Enn þann dag í dag gerist það meðal rómvesk-kaþólskra manna að fólk sem gengur í klaustur fær ný nöfn og byggist sá siður á hliðstæðum kenndum .
Þegar barnaskírn er orðin ráðandi verða tengsl nafngiftar og skírnar eindregnari en meðan skírn fullorðinna er ráðandi , og meðal barnaskírenda er algengast að nafn barns sé nefnt fyrst opinberlega um leið og það er skírt .
Þar kemur fram sú kennd fólks að nafn manneskju kveði á um persónuleika hennar og þess vegna var fólki í mun að koma í veg fyrir að eitthvað óhreint , ljótt , tengdist nafni barns áður en það var gefið Jesú Kristi í skírninni .
Fólk vildi ekki að nafn einnar mannpersónu færi á flakk og vekti umtal , áður en hún yrði gefin Kristi og bað því Krist að blessa í senn barnið og nafn þess .
Þessi kennd var sennilega sterkari í gamla daga en hún er nú , en það var hún sem hefur valdið mestu um þá áherslu að nafni barns var haldið leyndu þar til það var skírt .
Þannig hvílir áherslan á nafnleyndina fremur á alþýðlegri skýringu en guðfræðilegri túlkun .
En vissulega verður að viðurkenna að það er sitthvað bæði fallegt og eðlilegt í þeirri áherslu og þeirri kennd sem hún byggist á .
Það leiddi hins vegar til þess að fólk tók að líta á skírnarathöfnina sem nafngjöf og farið var að tala um að skíra dýr , hús , skip og flugvélar .
Að minni hyggju þarf að sporna gegn þeirri notkun orðsins og margir prestar hafa í seinni tíð tekið upp þann hátt að í stað þess að spyrja : « Hvað á barnið að heita ? »
hafa þeir spurt : « Hvert er nafn barnsins ? »
eða : « Hvað heitir barnið ? »
Með þeim hætti er ítrekað að skírn er ekki nafngjöf eins þótt nafnið sé fyrst kunngjört opinberlega við skírnina .
< Ábendingar um lesefni >
Biblía er grískt orð og þýðir « bækur » .
Biblían telur líka margar bækur eða alls 66 , og raunar 77 ef apókrýfar-bækur Gamla testamentisins eru taldar með .
Þessar bækur eru frá mörgum mismunandi tímum og eru mjög fjölbreyttar að innihaldi .
Kristnir menn skipta Biblíunni í tvo hluta , Gamla testamentið annars vegar og Nýja testamentið hins vegar , en orðið testamenti er af latneskum uppruna og þýðir sáttmáli .
Gamla testamentið er sameiginlegt Gyðingum og kristnum mönnum , en Nýja testamentið viðurkenna kristnir menn einir .
Kristnir menn nefna Gamla testamentið oft « hin spámannlegu rit » , því að það var skrifað á undan komu Krists og boðaði fyrirfram að frelsari mannkyns mundi koma .
Nýja testamentið er þá nefnt « hin postullegu rit
, því að það var ritað af postulum Jesú eða lærisveinum þeirra .
Það var skrifað eftir komu Krists og boðar , að fyrirheit hinna spámannlegu rita hafi ræst og Jesús Kristur , frelsari heimsins , sé kominn fram .
Hugtakið orð Guðs merkir sköpunarmátt Guðs .
Orð Guðs er það orð sem hann skapaði heiminn með .
Þetta orð Guðs tók manndóm eða gerðist maður , manneskja , á jólunum fyrstu og fæddist sem barnið í jötunni , sem var gefið nafnið Jesús .
Mennirnir afneituðu Jesú og deyddu hann á krossi .
En Guð afneitaði ekki mönnunum heldur reisti Jesú upp frá dauðum .
Því hélt saga Jesú áfram sem sagan af því , hvernig Guð játast okkur mönnunum í Jesú Kristi og gefur okkur möguleika til nýs lífs sem börn hans , vinir og samverkamenn .
Boðskapur kristinnar trúar , fagnaðarerindið , hvetur okkur til að taka í Guðs útréttu sáttahönd og öðlast við það frið við Guð .
Orð Guðs merkir út frá þessu þrennt .
Í fyrsta lagi merkir orð Guðs hið holdi klædda orð Guðs , sem er Jesús Kristur .
Í öðru lagi merkir orð Guðs vitnisburðinn um Jesú í orðum spámanna og postula , það er að segja í Biblíunni .
Í þriðja lagi merkir orð Guðs vitnisburðinn um Jesú í boðun kirkjunnar bæði játningum hennar , lofsöng og prédikun gegnum aldirnar og allt til þessa dags .
Biblían hefur tvær víddir .
Önnur vídd hennar er söguleg en hin er andleg .
Þegar horft er á Biblíuna í sögulegri vídd sést að bækur hennar urðu til á löngum tíma og hver þeirra í ákveðnu sögulegu samhengi sem mótar hana .
Það má sjá þróun og ferli innan Biblíunnar og einstakra rita hennar .
Hún féll ekki niður af himnum , heldur á hún sér uppruna og þróun sem er hliðstæð öllum sögulegum og mannlegum fyrirbærum .
Hún er að því leyti viðfangsefni í rannsóknum , að það er hægt að leita skýringa á uppruna hennar og einstakra hluta hennar og hægt er að fá innsýn í heim hinna fornu Hebrea og hinna fyrstu kristnu manna .
Undanfarnar tvær aldir hefur hún verið rannsökuð á mjög gagnrýninn hátt .
Biblíurannsóknirnar hafa leitt í ljós mikla fjölbreytni hennar og breytt mörgum hugmyndum okkar um Biblíuna og umhverfi hennar .
Andleg vídd Biblíunnar markast af því , að Biblían er frumheimildin um kristna trú og geymir elsta vitnisburðinn um kristna kenningu .
Samfélag kristinna manna , kirkjan , skuldbatt sig til þess að lúta vitnisburði hennar með því að safna ritum hennar saman og nefna þau heilög rit eða Heilaga ritningu .
Andleg vídd Biblíunnar er vídd trúarinnar .
Þegar Biblían er skoðuð í þeirri vídd , er hún meira en vitnisburður um liðna tíð og skilning genginna kynslóða á sjálfum sér , heldur er hún líka vitnisburður um sögu okkar .
Í þeirri vídd boðar Biblían , að tíminn eða sagan er ekki aðeins safn einstakra atburða í láréttri tímarás , heldur líður tíminn eða ákvarðast sagan af ákveðnum atburðum sem skipta sköpum , og mestur þeirra er koma Jesú Krists í heiminn .
Atburðir þeir sem Biblían greinir frá eru því ekki eingöngu atburðir sem eiga við þá tíma sem þeir eiga að hafa gerst á og snerta ekki heldur aðeins þær persónur sem greint er frá hverju sinni heldur líka okkur sem nálgumst efni hennar í bæn og trú .
Efni Biblíunnar var safnað til varðveislu í því skyni , að allar kynslóðir gætu átt aðgang að fyrirheitum Guðs fyrir munn spámanna og postula .
Þegar við lesum Biblíuna þá eigum við því að gera það með það í huga að leita að ákveðnum boðskap í henni sem snertir okkur persónulega hvert og eitt .
Og þessi ákveðni boðskapur hennar er þessi :
Það er hugur , sem stýrir heimi öllum .
Sífellt berast fréttir um uppgötvanir á reikistjörnum umhverfis fjarlægar stjörnur , þannig að hætt er við að þetta svar verði fljótlega úrelt .
Nýlegar uppgötvanir eru áhugaverðar að því leyti að við virðumst vera nærri því að finna reikistjörnur í sólkerfum sem svipa til okkar eigin .
Stjörnufræðingar í Ástralíu fundu nýlega reikistjörnu á braut um stjörnuna Tau 1 Gruis .
Tau 1 Gruis sést á suðurhveli jarðar í stjörnumerkinu Hegranum og er í 100 ljósára fjarlægð .
Reikistjarnan sem fannst er talin vera 1,2 sinnum massameiri en Júpíter og er í um 2,5 stjarnfræðieininga fjarlægð frá sól sinni .
Í okkar sólkerfi væri þessi reikistjarna staðsett í miðju smástirnabeltisins , milli Mars og Júpíters .
Vitað er að reikistjarna er á braut um Gamma Cephei , en lítið er vitað um hana annað en að brautarhraði hennar er 2,5 ár .
Það sem er kannski áhugaverðast við þessa plánetu er stjörnukerfið sem hún er í .
Gamma Cephei er nefnilega tvístirnakerfi , þar sem stjörnurnar tvær liggja um það bil jafn þétt saman og sólin okkar og plánetan Úranus .
Á meðan þessar stjörnur sveima umhverfis hvor aðra , telja menn sig hafa fundið reikistjörnu á braut um stærri stjörnuna .
Plánetan fannst eftir greiningu á áralöngum rannsóknum á Gamma Cephei kerfinu , sem er í 45 ljósára fjarlægð í stjörnumerkinu Sefeusi .
Á braut um Fomalhaut er reikistjarna og liggur braut hennar í kaldri rykskífunni sem umlykur stjörnuna .
Fomalhaut er 17. bjartasta stjarna næturhiminsins og er í um 25 ljósára fjarlægð í stjörnumerkinu Suðurfiskunum .
Stjarnan er ung , umvafin ryki sem eru leifar eftir myndun hennar og innan þessarar rykskífu telja menn sig hafa fundið nýja reikistjörnu .
Á myndum sést að rykskífan er bogin umhverfis stjörnuna sem þykir benda sterklega til þess að um stóra plánetu sé að ræða sem mótar rykskífuna .
Stjarneðlisfræðingar telja að plánetan sé á stærð við Satúrnus .
Þegar þetta er skrifað hafa fundist um 100 reikistjörnur í öðrum sólkerfum .
Þær hafa aðeins fundist með mælingum en enn á eftir að ljósmynda þær .
Það eru mjög spennandi tímar framundan því við erum rétt að byrja að finna nýjar reikistjörnur og þá vakna hin sígilda spurning : Er líf að finna á einhverjum þessara reikistjarna ?
< Heimildir >
Fiskamerkið er líklega tákn um þá mynd sem Heros og Afródíta tóku á sig til að reyna að forðast óvelkomna eftirtekt frá skrímslinu Týfún .
Allar stjörnur merkisins eru mjög daufar og merkið því ógreinilegt .
Sé hins vegar farið út fyrir borgarljósin er auðvelt að finna útlínur merkisins , sem eru fyrir neðan Andrómedu og við hlið Pegasusar .
Bjartasta stjarnan er ?
( eta ) af birtustigi 3,26 , sem sýnir greinilega hve daufar stjörnurnar eru í þessu merki .
Smellið til að skoða stærri útgáfu
Það eru ekki mörg áhugaverð fyrirbæri í merkinu .
Við getum þó nefnt nokkur .
Til dæmis er ?
( Al Rischa ) tvístirni , af birtustigum 4,2 og 5,1 .
Þær má naumlega greina í sundur í sjónauka en hornið minnkar í sífellu því þær ganga umhverfis hvor aðra á 933 árum .
Eitt Messier-fyrirbæri er í Fiskamerkinu , þyrilvetrarbrautin M74 sem sést hér að neðan og er rétt hjá ? , en er um leið eitt daufasta fyrirbærið úr skrá Messiers .
Nokkur NGC-fyrirbæri eru í merkinu , en öll fyrirbærin í Fiskamerkinu eru svo dauf að nota verður stjörnusjónauka til að skoða þau .
< Heimildir >
Krabbamerkið er eitt óljósasta merki Dýrahringsins .
Merkið táknar krabbann sem Júnó , drottning á Ólympsfjalli , sendi til að bjarga marghöfða vatnaskrímslinu ( Hýdrunni ) , sem átti í baráttu við hetjuna Herkúles .
Það kemur ef til vill ekki á óvart en Herkúles steig einfaldlega á krabbann og kramdi hann - en sem viðurkenningu fyrir hugrekki og góða tilraun , setti Júnó krabbann á himinfestinguna meðal stjarnanna .
Önnur goðsögn segir að krabbinn hafi verið skrauthliðið sem sálir fóru í gegnum til jarðar þegar þær settust að í líkömum mannanna .
Krabbamerkið er sem fyrr segir mjög ógreinilegt og samanstendur af fimm meginstjörnum .
Meginformið mynda ?
( beta ) eða Altarf , sem er af birtustigi 3,52 ; ?
( Alfa ) eða Acubens , af birtustigi 4,25 ; ?
( delta ) eða Asellus Australis , birtustig 3,94 ; ?
( jota ) ( 4,02 ) og ?
( Chi ) ( 5,1 ) .
Krabbinn liggur milli tveggja stórra og auðþekkjanlegra merkja , Ljónsins og Tvíburanna , þannig að það er inni í stóra þríhyrningnum sem stjörnurnar Pollux í Tvíburunum , Procyon í Litla-Hundi og Regúlus í Ljóninu mynda .
Nokkur áhugaverð fyrirbæri eru í þessu smáa merki .
Til að mynda eru þar tvær rauðar breytistjörnur sem sjást með handsjónauka .
Stjarnan X Cancri , nálægt ?
( delta ) , breytir birtustigi sínu úr 7,6 í 5,6 á 195 daga fresti og liturinn er greinilegur .
R Cancri , við ?
( beta ) er venjuleg svokölluð annars konar breytistjarna sem breytir birtustigi sínu úr 11,8 upp í 6,1 á 362 daga fresti .
?
( Xi ) , eða Tagmine , er fjölstirni .
Tvær björtustu stjörnurnar eru af birtustigi 5,0 og 6,2 .
Bjartari stjarnan er sjálf tvístirni og á sama svæði er þriðja stjarnan .
M44 Krabbamerkið inniheldur líka tvær fallegar lausþyrpingar .
M44 eða Jatan sést auðveldlega með berum augum og er afar falleg á að líta í gegnum sjónauka ; staðsett milli ?
og ? .
Stundum er Jötuþyrpingin einnig nefnd Býflugnabúið og mönnum er auðvitað í sjálfsvald sett hvort heitið þeir nota .
Forn-Kínverjar nefndu þessa fallegu þyrpingu « Uppgufun hinna samansöfnuðu mannslíka » .
M67 Önnur stjörnuþyrping í Krabbamerkinu er M67 , nærri ? .
Hún er á mörkum þess að vera greinanleg með berum augum , en auðvelt er að sjá hana í gegnum handsjónauka .
Þessi þyrping er ein elsta sem þekkist , líklega um tíu milljarða ára , og er í meira en 2500 ljósára fjarlægð .
Hún inniheldur líklega um þúsund stjörnur sem er mjög mikið þegar um þyrpingar á borð við þessa er að ræða .
< Heimildir >
Myndin af krabbamerkinu er gerð með hjálp forritsins Starry Night .
Fyrir um 1500 krónur getur hver sem er keypt sér landareign á tunglinu eða öðrum himinhnetti hjá netfyrirtækjum af ýmsu tagi .
Hver vildi ekki eiga staðinn þar sem Neil Armstrong og Buzz Aldrin gengu um í fyrstu tungllendingunni árið 1969 ?
Er slíkt gylliboð ekki of gott til að vera satt ?
Þegar grannt er skoðað , kemur í ljós að þessi sölufyrirtæki hafa engan rétt á að selja tangur eða tetur af himinhnöttunum , hvort sem um er að ræða tunglið , sólina eða Mars .
Staðreyndin er nefnilega sú að fyrirtæki hér og þar á jörðinni eiga ekki neitt í tunglinu , ekki frekar en Bandaríkjamenn þó að þeir færu þangað fyrstir manna .
Samkvæmt samþykkt Sameinuðu þjóðanna er tunglið , og allir hinir hnettirnir í sólkerfinu , eign allra jarðarbúa .
Samþykktin var einmitt að hluta gerð til þess að koma í veg fyrir að vafasöm gróðafyrirtæki spryttu upp og seldu fólki eitthvað sem það svo á aldrei .
Í raun gildir það sama hér og þegar fyrirtæki reyna að selja fólki stjörnur .
Það á enginn einn stjörnurnar frekar en hnettina í sólkerfinu .
Nánar er hægt að lesa um kaup á stjörnum með því að smella hér .
Þrátt fyrir að sumum þyki « kostaboðin » á vefsíðum þessara fyrirtækja eflaust heillandi er vert að hafa í huga að í raun er verið að blekkja fólk .
Alveg eins er hægt að henda peningum í stað þess að kaupa sér lóðir á öðrum hnöttum .
Best væri þó auðvitað ef fólk gæfi peningana einfaldlega til góðgerðarmála í stað þess að láta svindlara komast yfir þá .
Hér er einnig svarað eftirfarandi spurningu :
Ef efnisklumpur brennur ekki í geimnum vegna súrefnisskorts hvers vegna er þá sólin einn allsherjarbruni ?
Í svari Þorsteins Vilhjálmssonar við spurningunni Brennur eldur í geimnum , það er að segja jafnvel í nokkrar sekúndur ?
Flýtur eldur í þyngdarleysi ?
segir meðal annars :
Það sem við köllum bruna er ákveðin tegund efnahvarfa þar sem eldsneytið eða efnið sem brennur tekur upp súrefni , öðru nafni ildi , og ný efnasambönd myndast .
Við venjulegar aðstæður kemur súrefnið úr andrúmsloftinu enda er súrefni um fimmtungur í venjulegu lofti hér á jörðinni .
Ef við erum stödd langt úti í geimnum , fjarri öllum himinhnöttum , þá er þar ekkert súrefni að finna og raunar hverfandi lítið af efni yfirleitt .
Efnisklumpur gæti því ekki brunnið þar , hversu eldfimt sem efnið er hér á jörðinni .
Eflaust þarf engan að undra að fólk velti fyrir sér hvers vegna sólin brenni í geimnum , þar sem ekkert súrefni er að finna , því að okkur er jú kennt að eldur brenni ekki án súrefnis .
Þessi spurning er algeng og fólk hefur frá örófi alda velt fyrir sér hvers vegna stjörnurnar skíni .
Við erum tiltölulega nýbúin að finna svarið við þeirri spurningu , en það er að finna innst í kjarna stjarnanna ( core ) .
Hugtakið « bruni » er svolítið villandi þegar talað er um stjörnur , vegna þess að sólir « brenna » eldsneyti á allt annan hátt en eldur á jörðinni brennur .
Innst í kjarna stjarnanna er gríðarlega heitt og þrýstingurinn er sömuleiðis gífurlega mikill .
Sólin fær orku sína úr agnarsmáum og léttum atómkjörnum ( atomic nuclei , eintala nucleus ) sem rekast hver á aðra í gríð og erg og mynda þyngri frumefni .
Þar myndast sólarorkan .
Í kjarna sólar er hitinn um 15.000.000°C og þrýstingurinn er 340 þúsund milljón sinnum meiri en við yfirborð sjávar hér á jörðinni .
Við þessar aðstæður fara að gerast kjarnahvörf sem svo eru kölluð , nánar tiltekið kjarnasamruni ( nuclear fusion ) .
Hann leiðir til þess með nokkrum millistigum að í stað fjögurra róteinda eða vetniskjarna verður til ein alfa-eind eða helínkjarni .
Í helínkjarnanum eru tvær róteindir og tvær nifteindir og hann er um 0,7% massaminni en róteindirnar fjórar .
Massamunurinn kemur fram í orku sem berst alla leið út að yfirborði sólarinnar með ýmiss konar varmaflutningi vegna hitamunar .
Þar sleppur orkan út sem varmi og ljós sem við verðum öll vör við á hverjum degi .
Orkan sem myndast í kjarnanum er milljón ár að ná til yfirborðsins og á hverri sekúndu ummyndast 700 milljón tonn af vetni yfir í helíum .
Fimm milljón tonn af efni breytast í orku , sem með tímanum veldur því að sólin léttist .
Sólin er engu að síður gríðarlega efnismikil og getur skinið í um 10 milljarða ára .
Hún er nú talin um 5 milljarða ára gömul , svo að við þurfum ekkert að örvænta strax þótt hún léttist dálítið .
Sólin getur þannig « brennt » vetni yfir í helín án þess að nokkuð súrefni sé til staðar , en þá er orðið « brennt » í gæsalöppum því að þetta er sem sagt langt frá því að vera venjulegur bruni .
Í sem stystu máli gæti svarið við þessari spurningu verið : « Við vitum það ekki » .
Um þessar mundir stefnir bandarísk / evrópska geimfarið Cassini-Huygens í átt til Satúrnusar og því velta vísindamenn fyrir sér hvað Huygens geimfarið finnur þegar það lendir á yfirborði Títans árið 2005 .
Títan hefur þykkan lofthjúp sem inniheldur líklega lífræn efnasambönd og þau ætti Huygens að geta numið .
Tiltölulega stutt er síðan raddir fóru að heyrast um að líf kunni að finnast á Títan .
Títan er draumastaður stjörnulíffræðings .
Lofthjúpurinn er úr nitri ( köfnunarefni ) og metangasi .
Útfjólublátt ljós frá sólinni brýtur niður metansameindir sem getur haft í för með sér myndun flókinna lífrænna efnasambanda , eins og til dæmis amínósýra .
Kolefnissambönd eru fyrsta skrefið í átt til lífs eins og við þekkjum hér á jörðinni .
Lífið sjálft byggist á ótrúlega flóknum kolefnissamböndum eins og til dæmis DNA .
Sumir vísindamenn telja að samsetning lofthjúps Títans líkist á margan hátt lofthjúpi jarðar í fyrndinni , áður en lífið fór að hafa áhrif á hann fyrir um 3500 milljónum ára .
Rannsóknir Huygens á Títan , gætu veitt okkur svör við því hvernig lífið myndaðist á jörðinni .
Eitt það helsta sem Huygens á að veita okkur svar við í ferðinni , er hvernig lífræn efnasambönd hafa myndast í lofthjúpi Títans .
Löng leið er þó frá lífrænum efnasamböndum til lífs .
Engin ein nákvæm skilgreining á lífi er til því vísindamönnum ber ekki saman um hver hún ætti að vera .
Þegar við leitum að viðeigandi skilgreiningu , virðast menn vera sammála um einn eiginleika : allt líf þarfnast orku til að viðhalda efnaskiptum .
Plöntur nota til dæmis sólarljós til að ljóstillífa á meðan dýr fá orku úr lífrænum efnasamböndum í fæðunni .
Þetta flækist nokkuð í einfaldasta lífsforminum á jörðinni , örverunum .
Örverur eru einfrumungar sem fá orku úr ólífrænum efnahvörfum .
Slík efnaskipti eru svo ólík því sem gerist í dýrum og plöntum á jörðinni að líffræðingar velta nú fyrir sér hvort líf gæti myndast á stað þar sem mikil efnahvörf eiga sér stað , eins og á Títan .
Það sem meira er , á jörðinni hafa örverur aðlagast hrikalegum umhverfisaðstæðum og því er eðlilegt að velta því fyrir sér hvort líf gæti myndast á Títan .
Ef einhvers konar líf finnst á Títan er ljóst að það verður mjög ólíkt því sem sést hér á jörðinni .
Á Títan er til að mynda mjög kalt , um -180°C , og við það hitastig fyrirfinnst fljótandi vatn ekki .
« Jarð » fræði- og umhverfisrannsóknir Huygens á Títan og kortlagning Cassini-farsins á því , gæti fundið efnamisræmi og forvitnilegar jarðmyndanir sem krefjast nánari athugana á hugsanlegu lífi .
Rannsóknir á Títan gætu gagnast líffræðingum til að skilgreina betur hvað skilur lifandi verur frá dauðum .
Þegar við komumst að því , er kannski hægt að skilgreina líf nákvæmar .
< Heimildir >
Edwin Powell Hubble fæddist í bænum Marshfield í Missouri-ríki í Bandaríkjunum þann 29. nóvember 1889 .
Árið 1898 fluttist hann ásamt fjölskyldu sinni til Chicago-borgar og hóf hann þar skólagöngu sína .
Hubble heillaðist snemma af undrum vísindanna og átti það til að sökkva sér í vísindaskáldsögur eftir Jules Verne og Henry Rider Haggard .
Edwin Hubble var fyrirtaks nemandi en jafnvel enn betri íþróttamaður og til marks um það átti hann um tíma ríkismet Illinois í hástökki .
Í háskóla hélt Hubble áfram íþróttaiðkun sinni og stundaði þar aðallega körfuknattleik og hnefaleika , en lærði þess á milli fyrir háskólapróf í stærð- og stjörnufræði .
Um 1910 hélt Hubble til Oxford-háskóla í Englandi á námsstyrk en hélt ekki áfram að læra stjörnufræði , heldur lagði stund á laganám .
Árið 1913 sneri hann heim frá Englandi og var staðráðinn í að starfa sem lögfræðingur og setti upp litla stofu í Louisville í Kentucky .
Smám saman varð honum þó ljóst að hann naut sín ekki sem lögfræðingur og að aðaláhugamál hans var stjörnufræði .
Hann ákvað að snúa sér að stjörnufræðinni , réð sig til starfa við Yerkes-athugunarstöðina og útskrifaðist með doktorsgráðu frá Chicago-háskóla árið 1917 .
Eftir að hafa gegnt herskyldu í fyrri heimsstyrjöldinni hóf Hubble störf við stjörnuathugunarstöðina á Wilson-fjalli í Kaliforníu .
Aðalrannsóknarverkefni hans voru þokur , daufir ljósblettir á himninum sem enginn vissi hvað væru .
Árið 1924 tilkynnti hann um uppgötvun á Sefítum , eða breytistjörnum í Andrómedu-vetrarbrautinni .
Kona sem starfaði við Harvard-háskóla , Henrietta Leavitt að nafni , fann út leið til þess að reikna fjarlægð til Sefíta og með aðferðum hennar tókst Hubble að komast að því að Sefítarnir voru mjög fjarlægir og gátu því ekki verið innan Vetrarbrautarinnar okkar .
Henrietta sjálf fékk aldrei að taka þátt í rannsóknunum því að konum var meinaður aðgangur að stjörnusjónaukanum vegna þess að stjórnandi stöðvarinnar taldi þær trufla karlmennina sem þar unnu .
En vegna uppgötvunar Hubbles og útreikninga Henriettu varð alheimurinn allt í einu miklu stærri en áður var talið .
Uppgötvun þeirra varð til þess að fleiri og fleiri vetrarbrautir fundust .
Hubble byrjaði þá skilgreina vetrarbrautirnar út frá stjörnunum í þeim , fjarlægð þeirra , lögun og birtu , en mitt í þessu krefjandi verkefni gerði hann aðra mjög mikilvæga uppgötvun .
Með því að athuga rauðvikið í ljósinu frá vetrarbrautunum gat hann séð að þær voru að fjarlægast hver aðra með hraða sem er í réttu hlutfalli við fjarlægðina .
Með öðrum orðum , eftir því sem fjarlægðin milli vetrarbrautanna jókst , því hraðar fjarlægðust þær .
Hlutfallið hefur verið nefnt Hubble-stuðullinn .
Þessi uppgötvun varð til staðfestingar á Miklahvellskenningunni og þar með að heimurinn væri að þenjast út .
Hubble reyndi að reikna út upphafpunkt útþenslunnar og þar með aldur alheimsins og taldi hann vera um tveggja milljarða ára , en í dag eru 20 milljarðar taldir nær lagi .
Þegar seinni heimsstyrjöldin braust út vildi Hubble ganga aftur í herinn og berjast , en sannfærðist þó að lokum um að hann gæti verið þjóðfélaginu dýrmætari sem vísindamaður en hermaður .
Þegar 200 þumlunga sjónaukinn á Palomar-fjalli var opnaður , varð Hubble þess heiðurs aðnjótandi að nota hann fyrstur .
Aðspurður um hvað hann vonaðist eftir að finna með nýja sjónaukanum svaraði Hubble : « Við vonumst til að finna eitthvað sem við áttum ekki von á » .
Edwin Hubble hélt áfram störfum bæði við sjónaukann á Wilson-fjalli og á Palomar-fjalli alveg þar til hann lést úr heilablóðfalli þann 28. september árið 1953 .
Til heiðurs honum nefndu menn sjónauka sem hefur opnað mönnum mikilfenglegri sýn út í alheiminn en nokkur annar sjónauki í sögunni , Hubble sjónaukann .
Útbúinn fimm skilningarvitum , kannar maðurinn alheiminn umhverfis hann og kallar ævintýrin vísindi .
-- Edwin Hubble .
< Heimildir og frekara lesefni >
Hér er einnig svarað eftirfarandi spurningum :
* Hvers vegna rekast geimför aldrei á aðskotahluti út í geimnum ?
Er hægt að forðast það ?
( Þorvaldur Hermannsson ) * Stafar jörðinni hætta af svokölluðu geimrusli , og ef svo er , er hægt að eyða því ?
( Trausti Salvar ) * Er það rétt að á sporbaug um jörðu þjóti skrúfur og annað drasl um á gríðarlega miklum hraða ?
( Hafsteinn Einarsson )
Í sem stystu máli er lítið sem forðar geimferju frá því að verða fyrir loftsteinum eða geimrusli .
Staðreyndin er sú að geimferjurnar eru berskjaldaðar fyrir hvers kyns rusli sem á vegi þeirra verður .
Þær eiga hins vegar að þola árekstra við smátt rusl og verða sem betur fer sjaldan fyrir stórum loftsteinum , yfir 1 cm að stærð .
Þegar þetta er skrifað , telja menn líklegt að geimferjan Kólumbía hafi orðið fyrir litlum loftsteini eða einhvers konar geimrusli .
Það er þó alls ekki vitað fyrir víst og hjá NASA vilja menn halda öllum möguleikum opnum þar til hið sanna kemur í ljós .
Verkfræðingar NASA hafa lengi verið meðvitaðir um þá hættu sem geimrusl og loftsteinar skapa fyrir gervitungl og geimför .
Geimferjur á borð við Kólumbíu eru hannaðar með það í huga að þola árekstra við smáa hluti og er braut þeirra stundum breytt til að forðast huganlega árekstra við rusl sem sveimar í kringum jörðina .
Eru það oft leifar frá fyrri geimferðum .
Árið 1997 gerði óháður aðili í Bandaríkjunum skýrslu þar sem hætta á árekstri geimferjanna við geimrusl var metin .
Þar kom fram að NASA hafði staðið sig ágætlega í því að verja geimferjurnar fyrir rusli á borð við eldflaugar , brot úr gervitunglum og jafnvel málningarflögur , en enn væri mikil hætta á því að árekstur við rusl af þessum toga gæti laskað geimskutlu alvarlega og sett líf áhafnarinnar í hættu .
Í skýrslunni kom einnig fram að hættan á að geimferja yrði fyrir rusli og áhöfnin skaðaðist var mest í upphafi geimferðarinnar og undir lok hennar , eða nærri tvöfalt meiri en í öðrum hlutum ferðarinnar .
Allar geimferjur verða fyrir geimrusli á hverjum degi geimferðarinnar .
Á braut um jörðu eru meira en tvö milljón kg af geimrusli úr fyrri geimferðum - skrúfur , boltar , verkfæri , brot úr ónýtum gervitunglum og jafnvel hanskar .
Umhverfis jörðina eru að minnsta kosti 110.000 stykki af rusli sem er meira en 1 sentímetri að stærð .
Allt þetta rusl ferðast á miklum hraða , um 25.000 km / klst og allt upp í 36.000 km / klst , og umferðartíminn um jörð er kringum 90 mínútur .
Það getur verið geimferjum mjög hættulegt .
Áhrif geimruslsins á geimferju við árekstur fara þó ekki eftir ferðinni ( stærð hraðans ) miðað við jörð , heldur eftir hraðanum miðað við geimferjuna sjálfa en ferð hennar er svipuð og geimruslsins .
Þannig skiptir máli hvort ruslið er á ferð í sömu stefnu og geimferjan eða kemur kannski beint á móti henni .
Agnarsmáir loftsteinar , á stærð við tyggjókúlur , geta verið á verulegri ferð miðað við geimferjuna og geta hæglega skotist gegnum óstyrkta hluta hennar .
NASA á myndir af dældum og jafnvel holum á Hubble-sjónaukanum sem teknar hafa verið þegar gera þarf við sjónaukann .
Að meðaltali verður hver fermetri á Hubble-sjónaukanum fyrir fimm ryk- eða ruslkornum á stærð við sandkorn á hverju ári .
Flestar dældirnar sem þá myndast eru innan við 3 millimetrar eða á stærð við stafinn ' o ' í dagblöðum .
Í skýrslunni frá 1997 kom einnig fram að ryk , hálfur sentímetri að þvermáli , gæti myndað gat gegnum vegginn þar sem áhöfnin dvelur og valdið því að loftþrýstingur félli .
Slíkt rykkorn gæti gert gat á væng geimferjunnar og valdið því að hún brotnaði upp á leið inn í lofthjúpinn .
Ómögulegt er að staðsetja geimryk af þessari stærð .
Mönnuð geimför eru betur varin gegn árekstri við smáa hluti en önnur geimför .
Geimferjurnar og alþjóðlega geimstöðin eru hannaðar með það í huga að þola árekstur við rusl á stærð við tyggjókúlu .
Álhúð geimferjanna er þakin með keramíkflísum sem eru hannaðar til að verja geimferjuna fyrir hinum ógnarmikla hita sem myndast þegar geimferjan kemur inn í lofthjúpinn .
Þótt flísarnar séu mjög þykkar , því þær þurfa að þola allt að 1700°C hita , eru þær um leið mjög brothættar .
Fylgst er með stærsta geimruslinu en vitað eru um yfir 9.000 slík stykki .
Í desember 2001 notuðu menn geimskutluna Endeavour til þess að færa alþjóðlegu geimstöðina um 14 km .
Ástæðan fyrir því var að á sömu braut var einn hluti sovéskrar eldflaugar sem skotið var upp á áttunda áratugnum .
Elsta geimruslið sem enn er á braut um jörðina er Vanguard 1 , annað gervitunglið sem Bandaríkjamenn sendu á braut um jörðu .
Því var skotið á loft 17. mars 1958 og starfaði í 6 ár .
Árið 1965 var geimfarið Gemini 4 á braut um jörðina og meðan á fyrstu geimgöngu Bandaríkjamanns stóð , missti geimfarinn Edward White hanska sem hann var með ( ekki þó af búningnum sjálfum , það hefði verið mjög hættulegt ) .
Í um það bil mánuð ferðaðist hanskinn á um 28.000 km hraða á klukkustund og var þar með einn hættulegasti fatnaður sögunnar .
Meira en 200 hlutum , mestmegnis ruslapokum , var hent frá geimstöðinni Mír á fyrstu 10 árunum sem hún starfaði .
Mesta geimruslið sem orðið hefur til úr einni geimflaug er úr efra stigi Pegasus-eldflaugar sem skotið var á loft árið 1994 .
Eldflaugin tvístraðist árið 1996 og myndaði að minnsta kosti 300.000 brot stærri en 4 mm og þar af voru 700 brot nógu stór til að verða skráð .
Þessi sprenging tvöfaldaði hættuna á að Hubble-sjónaukinn yrði fyrir árekstri .
Enn hefur ekki fundist leið til að eyða þessu rusli .
Í fæstum tilfellum nær það niður til jarðar en ef það gerist getur það reynst hættulegt .
Að meðaltali brenna aðeins um 100 stykki af þekktu rusli upp á hverju ári í lofthjúpnum og því fækkar ruslinu mjög hægt .
< Heimildir og frekara lesefni >
Í áhöfn Kólumbíu sem fórst 1. febrúar síðastliðinn voru sjö menn ; tvær konur og fimm karlar .
Önnur konan var indversk og einn karlinn ísraelskur .
Geimferðin , STS-107 Kólumbía , stóð frá 16. janúar til 1. febrúar .
Þessi 16 daga ferð var farin í rannsóknarskyni .
Unnið var allan sólarhringinn á tvískiptum vöktum og þannig framkvæmdi áhöfnin um 80 tilraunir .
Ferðin endaði eins og allir vita hræðilega þann 1. febrúar 2003 , þegar geimferjan brotnaði upp á leiðinni til jarðar , aðeins 16 mínútum fyrir áætlaðan lendingartíma .
Þegar þetta svar er skrifað , er ekki enn vitað hvað fór úrskeiðis .
Ilan Ramon fæddist 20. júní , 1954 í Tel Aviv í Ísrael .
Hann lést um borð í Kólumbíu og lætur eftir sig konu og fjögur börn .
Ramon útskrifaðist úr Tel Aviv-háskóla árið 1987 með B.Sc. gráðu í rafmagns- og tölvunarfræði .
Hann var orrustuflugmaður ísraelska flughersins og barðist til að mynda í stríðinu í Líbanon 1982 og hlaut orðu fyrir .
Ramon var mjög reyndur flugmaður með yfir 4000 flugstundir .
Hann var valinn af NASA til geimfaraþjálfunar og fór í fyrsta sinn út í geiminn með Kólumbíu 16. janúar 2003 .
Rick Douglas Husband fæddist 12. júlí , 1957 í Amarillo í Texas .
Hann lést um borð í Kólumbíu og lætur eftir sig konu og tvo börn .
Husband útskrifaðist úr tækniháskólanum í Texas árið 1980 með B.Sc gráðu í verkfræði og með meistaragráðu í verkfræði frá Kaliforníuháskóla í Fresno árið 1990 .
Hann var liðþjálfi í bandaríska flughernum og hafði rúmlega 3800 flugstundir á meira en 40 mismunandi flugvélum , ásamt því að hafa verið tilraunaflugmaður .
Husband var valinn af NASA til geimferðarþjálfunar árið 1994 og hóf æfingar í mars árið 1995 .
Hann fór í sína fyrstu geimferð árið 1999 , STS-96 Discovery , í tíu daga ferð sem hafði þann megintilgang að tengjast Alþjóðlegu geimstöðinni .
William C. McCool fæddist 23. september , 1961 í San Diego í Kaliforníu .
Hann lést um borð í Kólumbíu og lætur eftir sig konu og barn .
McCool útskrifaðist með meistaragráðu í tölvunarfræði frá Marylandháskóla árið 1985 og var einnig með meistaragráðu í flugverkfræði .
McCool lauk flugþjálfun árið 1986 átti meira en 2800 flugstundir að baki í 24 flugvélategundum , ásamt því að vera reynsluflugmaður .
McCool var valinn af NASA í apríl árið 1996 og kom til æfinga í ágúst sama ár .
Hann lauk æfingum á tveimur árum en fór fyrst út í geiminn 16. janúar , 2003 um borð í Kólumbíu .
Michael P. Anderson fæddist 25. desember , 1959 í Plattsburgh í New York ríki .
Hann lést um borð í Kólumbíu og lætur eftir sig konu og börn .
Anderson útskrifaðist með B.Sc gráðu í eðlis- og stjörnufræði frá Washington háskóla árið 1981 og meistaragráðu í eðlisfræði frá Creighton-háskóla árið 1990 .
Anderson var einnig lærður flugmaður og hafði lokið meira en 3000 flugstundum .
Hann var valinn af NASA í desember árið 1994 og kom til æfinga í mars árið 1995 .
Hann lauk ársþjálfun og flaug um borð í STS-89 Endeavour , 22.-31. janúar , 1998 , en tilgangur þeirrar ferðar var að tengjast geimstöðinni Mír .
Um borð í Kólumbíu hafði Anderson yfirumsjón með öllum tilraunum og meginviðfangsefni hans var að rannsaka ákveðna tegund krabbameins sem er algeng meðal blökkumanna í Bandaríkjunum .
Kalpana Chawla fæddist árið 1961 í Karnal á Indlandi .
Hún lést um borð í Kólumbíu og lætur eftir sig eiginmann .
Chawla útskrifaðist með B.Sc gráðu í flugverkfræði frá Punjab-verkfræðiskólanum á Indlandi árið 1982 .
Hún náði sér einnig í meistaragráðu í eldflaugaverkfræði frá Texas-háskóla árið 1984 og doktorsgráðu í sama fagi frá Colorado-háskóla árið 1988 .
Chawla var auk þess flugkennari .
Hún hóf að starfa hjá NASA árið 1988 sem verkfræðingur en var í desember árið 1994 valin til geimfaraþjálfunar af NASA .
Hún fór í sína fyrstu geimferð í nóvember árið 1997 um borð í STS-87 Kólumbíu og síðan aftur með Kólumbíu árið 2003 .
Laurel Blair Salton Clark fæddist árið 1961 í Iowa .
Hún lést um borð í Kólumbíu og lætur eftir sig eiginmann og eitt barn .
Clark útskrifaðist með B.Sc. gráðu í líffræði frá Wisconsin-háskóla árið 1983 og doktorsgráðu í lyfjafræði frá sama skóla árið 1987 .
Á meðan hún var í námi í læknisfræði , stundaði hún köfunarþjálfun .
Hún gekk í sjóherinn og var nokkrum sinnum um borð í kafbátum .
Clark var valinn til geimfaraþjálfunar af NASA í apríl árið 1996 .
Hún var í þjálfun í tvö ár og fór loks út í geiminn um borð í Kólumbíu árið 2003 .
David M. Brown fæddist 16. apríl 1956 í Arlington í Virginíu .
Hann var einhleypur en eftirlifandi foreldrar hans eru Paul og Dorothy Brown .
Brown var mikill íþróttamaður og tók meðal annars þátt í sirkussýningum .
Hann útskrifaðist með B.Sc gráðu í líffræði frá William og Mary-háskóla árið 1978 og náði sér einnig í doktorsgráðu í lyfjafræði í Læknaskóla Austur-Virginíu árið 1982 .
Brown gekk í sjóherinn eftir háskólanám sitt .
Hann átti að baki meira en 2700 flugstundir , ásamt því að vera reynsluflugmaður , meðal annars fyrir NASA .
Brown var valinn af NASA í apríl 1996 og lauk tveggja ára þjálfun .
Ferð hans með Kólumbíu í janúar 2003 var fyrsta ferð Browns út í geiminn þar sem hann vann að ýmsum líffræðitilraunum .
< Heimildir >
Um þessar mundir er reikistjarnan Júpíter vel sýnileg lágt á norðvestur himninum .
Júpíter er staðsettur við Krabbamerkið sem er mitt á milli Ljónsins og Tvíburana .
Hér að neðan má sjá staðsetningu reikistjörnunnar .
Vogin er eitt ógreinilegasta stjörnumerki dýrahringsins svonefnda .
Engar goðafræðilegar sagnir eru taldar tengjast merkinu en þess má þó geta að vogin er tákn réttlætis .
Hinn frægi forn-gríski stjörnufræðingur Ptólmæos sagði merkið vera hluta af Sporðdrekanum , klær hans , en stjörnurnar ?
( Sigma ) Librae , eða Zubenalgubi , og ?
táknuðu norður- og suðurkló Sporðdrekans .
?
( Beta ) eða Zubenelschemale , eina stjarnan sem sést með berum augum er sögð sýna græn litbrigði .
Hvort þetta er satt eða ekki verður athugandinn að dæma fyrir sig sjálfur , en flestir myndu telja hana hvíta .
Hún er um 100 sinnum bjartari en sólin .
?
( Alfa ) eða Zubenelgenubi , samanstendur af tveimur stjörnum af birtustigi 2,8 og 5,2 sem auðvelt er að greina í sundur í handsjónauka .
Ekki er mikið um áhugaverð fyrirbæri í stjörnumerkinu en ?
( Delta ) Librae er breytistjarna af Algol-gerð sem breytir birtu sinni úr 5,9 í 4,9 á 2,33 dögum .
Einnig eru nokkrar aðrar breytistjörnur í merkinu af öðrum gerðum sem gæti verið gaman að skoða .
Í merkinu eru auk þess nokkrar vetrarbrautir sem einungis er hægt að sjá í gegnum góðan stjörnusjónauka .
< Heimildir >
Alls hafa fjórir einstaklingar hlotið Nóbelsverðlaunin tvisvar sinnum , ein kona og þrír karlar .
Það eru þau Marie Curie , Linus Pauling , Frederick Sanger og John Bardeen .
Pólsk-franska vísindakonan Marie Curie ( 1867-1934 ) hlaut Nóbelsverðlaunin í eðlisfræði árið 1903 og í efnafræði 1911 .
Hún var þar með fyrst allra til að fá Nóbelsverðlaun tvívegis og jafnframt fyrsta konan til að hljóta Nóbelsverðlaun .
Verðlaunin fyrir eðlisfræði féllu henni og eiginmanni hennar Pierre Curie ( 1859-1906 ) í skaut fyrir rannsóknir þeirra á geislavirkni sem Henri Becquerel ( 1852-1908 ) uppgötvaði .
Becquerel deildi verðlaununum með Marie og Pierre Curie .
Árið 1911 hlaut Marie Curie sín önnur verðlaun og þá í efnafræði .
Þau verðlaun hlaut hún fyrir uppgötvun sína á frumefnunum radíum og pólóníum og fyrir rannsóknir sínar á eðli radíums .
Þess má til gamans geta að dóttir Pierre og Marie Curie , Irene Joliot-Curie ( 1897-1956 ) , hlaut Nóbelsverðlaunin í efnafræði árið 1935 ásamt manni sínum Frédéric Joliot ( 1900-1958 ) .
Bandaríski efnafræðingurinn Linus Carl Pauling ( 1901-1994 ) hlaut Nóbelsverðlaun í efnafræði árið 1954 og einnig friðarverðlaunin árið 1962 .
Efnafræðiverðlaun sín hlaut hann fyrir rannsóknir á eðli efnatengja og beitingu þeirra til að útskýra byggingu flókinna efna .
Friðarverðlaunin hlaut Pauling síðan fyrir þrotlausa baráttu sína gegn kjarnavopnum sem og fyrir baráttu sína gegn stríði sem leið til að leysa alþjóðleg deilumál .
Breski efnafræðingurinn Frederick Sanger ( f. 1918 ) hlaut Nóbelsverðlaun í efnafræði árin 1958 og 1980 .
Verðlaunin 1958 hlaut hann fyrir rannsóknir sínar á byggingu prótína , sérstaklega insúlíns .
Árið 1980 deildi hann verðlaununum með Walter Gilbert ( f. 1932 ) og Paul Berg ( f. 1926 ) .
Sanger og Gilbert hlutu verðlaunin fyrir rannsóknir á kjarnsýrum .
Paul Berg hlaut hins vegar verðlaunin fyrir grunnrannsóknir sínar á lífefnafræði kjarnsýra , sérstaklega fyrir rannsóknir á endurröðun DNA .
Bandaríski eðlisfræðingurinn John Bardeen ( 1908-1991 ) hlaut Nóbelsverðlaun í eðlisfræði árin 1956 og 1972 .
til er önnur gerð tvíhyggju , svokölluð eiginleikatvíhyggja , sem lifir enn innan þessara greina þótt hún sé vissulega minnihlutaskoðun .
Samkvæmt eiginleikatvíhyggju er aðeins um eina gerð hluta eða verunda að ræða og sál eða hugur og líkami eru því ekki tveir aðskildir hlutir .
Hins vegar hefur manneskjan tvær gerðir eiginleika , efnislega og andlega , sem eru eðlisólíkir .
Eiginleikatvíhyggjan kemst hjá sumum þeim vandamálum sem fylgja hefðbundinni tvíhyggju , til dæmis gerir hún ekki ráð fyrir sjálfstæðu lífi sálarinnar og þarf því ekki að gera grein fyrir möguleikanum á því .
Samt situr hún uppi með sama orsökunarvandann og hefðbundin tvíhyggja .
Ein hugsanleg lausn á orsökunarvandanum er að segja að andlegir eiginleikar séu afurð heilaferlanna en hafi sem slíkir engin orsakaáhrif .
Þeir eru þá það sem kallað er aukageta ( e. epiphenomena ) .
Kosturinn við þessa lausn er að ekki þarf lengur að hafa áhyggjur af því hvernig andleg ferli geti orsakað eitthvað efnislegt ; þau hafa einfaldlega ekki orsakaáhrif .
Gallinn er hins vegar sá að það virðist hreinlega ganga gegn almennri skynsemi að hugarferli hafi ekki orsakaáhrif .
Jafnframt fylgja því ýmis vandkvæði að gera ráð fyrir eiginleikum án orsakaáhrifa .
Hvernig getum við til dæmis orðið vör við þessa eiginleika ef þeir geta ekki verið orsök skynjunar okkar á þeim eða vitundar okkar um þá ?
Svarið við spurningunni er því að þáttur heilans í hugarferlum okkar skapar vissulega vandræði fyrir tvíhyggju um sál og líkama .
Hins vegar er ekki útilokað að tvíhyggjusinnar geti leyst úr þeim vandræðum og þannig varið kenningu sína .
Því er kannski óþarfi að útiloka möguleikann á sál sem sjáfstæðri verund þótt mörgum kunni að þykja hugmyndin ósennileg .
Mynd af Descartes
Það sem heimildum okkar ber saman um í þessum efnum er að uppruni orðsins G-string í ensku er óviss .
Ef það vefst fyrir einhverjum hvers konar klæðaplagg er um að ræða þá er hér átt við nærbuxur sem eru örmjóar að aftan og hylja ekki rasskinnarnar .
Seint á 19. öld var orðið G-string eða geestring haft um lendaskýlur indíána og er ekki ótrúlegt að orðið yfir nærbuxurnar sé dregið af því .
Ekki er þó vitað hvernig lendaskýlan hlaut þetta heiti .
Ein kenningin er sú að G-ið sé stytting á girdle sem þýðir sokkabandabelti .
Hér er einnig að finna svar við spurningu Þórólfs Sveinssonar og Gríms Garðarssonar :
Hvers konar starf fer fram innan Vísindakirkjunnar ?
Á íslensku virðist orðið vísindakirkja notað sitt á hvað um tvær óskyldar trúarhreyfingar .
Önnur kallast á ensku Church of Scientology og verða henni gerð skil í þessu svari .
Hin hreyfingin er kölluð Church of Christ , Scientist eða Christian Science og um hana má lesa hér .
Vísindakirkjan ( Church of Scientology ) var stofnuð í Los Angeles um miðjan 6. áratug síðustu aldar .
Stofnandi hennar var Lafayette Ronald Hubbard ( 1911-1986 ) .
Hann var vel þekktur fyrir vísindaskáldsögur sínar en skrifaði að auki fjölda annarra verka .
Að sögn talsmanna Vísindakirkjunnar eru meðlimir hennar um 8 milljónir í 120 löndum .
Svo vill til að Vísindakirkjan hefur notið mikilla vinsælda meðal kvikmyndaleikara í Hollywood og annarra stjarna og meðal meðlima hennar má nefna John Travolta , Tom Cruise og Lisu Marie Presley .
Samkvæmt kenningum Vísindakirkjunnar er manneskjan hvorki hugur né líkami heldur andleg vera , þetan .
Hugurinn skiptist í tvennt , rökræna vitund og svo undirvitund sem bregst við ýmiss konar áföllum og áreiti , bæði andlegum og líkamlegum , sem einstaklingurinn verður fyrir um ævina .
Þetta áreiti er sagt skilja eftir sig ör , engrams , á undirvitundinni og þessi ör eru undirrót helstu vandamála sem viðkomandi á við að stríða .
Til að losna við hin sálrænu ör fer Vísindakirkjufólk gegnum viðtalsferli sem kallað er auditing þar sem notast er við sérstakt tæki sem kallað er E-mælir .
E-mælirinn er sagður mæla andlega vanlíðan viðkomandi með því að mæla rafsegulviðnám líkamans .
Þegar fólki hefur tekist að losna við engram-örin verður það « hreint » ( clear ) .
Takmarkið er svo að verða « OT » eða « Operating Thetan » sem hefur náð fullkomnun og getur hafið sig yfir efni og orku , tíma og rúm .
Að auki trúir Vísindakirkjufólk á endurholdgun .
Eftir því sem Vísindakirkjufólk kemst ofar í þróunarferli sínu innan safnaðarins fær það aðgang að meiri upplýsingum um heimsmyndina sem sett er fram .
Þessi heimsmynd er sögð líkjast því sem fram kemur í vísindaskáldsögum L. Ron Hubbard .
Meðal annars kemur fram að geimvera að nafni Xenu hafi fyrir 75 milljónum ára sent billjónir þetana til jarðarinnar , sprengt í loft upp og heilaþvegið .
Þessir þetanar eru enn á jörðinni , líkamslausir í klösum , og festa sig á okkur mannfólkið nema við losum okkur við þá með viðtalsferlinu sem nefnt er hér að ofan .
Upplýsingum sem þessum er haldið leyndum fyrir utanaðkomandi aðilum og hefur Vísindakirkjan meðal annars staðið í deilum við fólk sem hefur birt leynilegu upplýsingarnar á vefsíðum sínum .
Ýmsir hópar hafa barist gegn Vísindakirkjunni og því hefur meðal annars verið haldið fram að hún hirði óheyrilegar fjárhæðir af meðlimum sínum og að meðlimirnir séu heilaþvegnir .
Erfitt er þó að greina sannindi frá ósannindum í ásökunum sem þessum og er engin afstaða tekin til sannleiksgildis þeirra hér .
Yfirleitt lítum við svo á að siðferðilegt réttmæti gjörða fólks sé ekki háð tilviljunum heldur því sem viðkomandi ætlar sér .
Þegar við dæmum athöfn einhverrar manneskju sem rétta eða ranga leggjum við áherslu á að dæma út frá því sem viðkomandi hafði stjórn á og teljum ekki með þá hluti sem hún hafði enga stjórn á .
Hugsum okkur til dæmis að ég bjóði gestum í mat og meðal annars séu á boðstólum hjá mér grænar baunir úr dós .
Það vill svo til að starfsmaður í baunaverksmiðjunni setti eitur í baunadósina og allir gestir mínir hrynja niður .
Flestir eru sammála því að ég er ekki sek um að hafa myrt gestina þrátt fyrir að hafa veitt þeim baunirnar ; ég setti ekki eitrið í dósina og vissi ekki af því .
Réttmæti athafnar minnar ( að veita grænar baunir ) verður því ekki metið út frá þeirri tilviljun , sem ekki var á mína ábyrgð , að banvænt eitur skyldi vera í dósinni .
Það virðist því ganga gegn hugmyndum okkar um siðferði að þær hafi eitthvað með heppni að gera .
Við getum verið gáfuð , rík og falleg af einskærri heppni en það hvort við erum góðar manneskjur sem breyta rétt á að vera eitthvað sem hafið er yfir heppni .
Hugtakið siðferðileg heppni er samkvæmt þessu mótsagnakennt .
Málið er þó ekki svona einfalt .
Ýmsir heimspekingar , meðal annars Bernard Williams og Thomas Nagel , hafa bent á að heppni og tilviljanir geta skipt máli í sambandi við siðferðilega dóma .
Hugsum okkur tvo bílstjóra sem aka um með lélegar bremsur vegna trassaskapar .
Annar er heppinn og lendir ekki í neinum óhöppum og drífur sig loks með bílinn á verkstæði .
Hann skammast sín kannski svolítið fyrir trassaskapinn .
Hinn bílstjórinn ekur á barn sem hleypur óvænt út á götuna .
Hann nær ekki að stöðva bílinn í tæka tíð og barnið deyr .
Ósjálfrátt dæmum við þennan óheppna bílstjóra harðar en hinn heppna og samviskubit hans er auðvitað margfalt á við samviskubit hins .
Við getum líka hugsað okkur þau Benna og Báru sem bæði ætla að fremja morð .
Bára drepur fórnarlamb sitt og er svo ákærð fyrir morð .
Fórnarlamb Benna er hins vegar nýkomið af sjálfsvarnarnámskeiði og yfirbugar hann .
Benni er ákærður fyrir morðtilraun og hlýtur vægari dóm en Bára .
Í grein sinni « Moral luck » fjallar Thomas Nagel um fjögur svið þar sem hægt er að tala um siðferðilega heppni :
1 .
Upplagsheppni .
Við erum misjöfn að upplagi .
Sum erum við skapmikil og önnur ekki , sumt fólk er hjartahlýtt og örlátt meðan annað er eigingjarnt og illgjarnt .
Að minnsta kosti að einhverju leyti stjórnast skapgerð okkar af hlutum sem við höfum ekki valið eða höfum ekki beina stjórn á .
Þarna koma til erfðir og umhverfisþættir sem eru ekki á okkar valdi .
Því má segja að það hvort við erum að upplagi líkleg til að fremja illvirki eða ekki stjórnist af heppni .
Flestum finnst þó eðlilegt að leggja siðferðilegt mat á fólk á grundvelli upplags þess .
2 .
Kringumstæðuheppni .
Hvar við búum , hver við erum og á hvaða tímum við lifum setur kringumstæðum okkar og tækifærum skorður .
Nagel tekur dæmi af Þjóðverja sem varð foringi í útrýmingarbúðum nasista í seinni heimsstyrjöldinni .
Ef nasistar hefðu aldrei komist til valda , eða ef hann hefði flutt frá Þýskalandi 1930 , hefði hann kannski lifað friðsælu lífi og aldrei framið þau illvirki sem hann framdi í útrýmingarbúðunum .
Eins dæmum við oft fólk fyrir að velja rangt þegar um er að ræða val sem við höfum sjálf aldrei þurft að standa frammi fyrir .
3 .
Orsakaheppni .
Fyrri kringumstæður ákvarða , að minnsta kosti að einhverju leyti , það hvernig við erum og hvernig kringumstæður okkar eru nú .
4 .
Útkomuheppni .
Dæmin sem tekin voru hér að ofan , af bílstjórunum og Benna og Báru , varða útkomu athafnanna og það hvernig heppni ( eða óheppni ) geta haft áhrif á hana .
Hugmyndin um siðferðilega heppni er talin sýna fram á mótsögn í grundvallarhugmyndum okkar um siðferði .
Okkur finnst að siðferðisdómar eigi með öllu að vera óháðir heppni og jafnframt er ljóst að heppni kemur heilmikið við sögu í siðferðisdómum .
Báðar forsendurnar virðast réttar og eðlilegar og því er gjarnan litið svo á að hugtakið siðferðileg heppni leiði í ljós vanda sem ekki hefur verið leystur .
Til að geta svarað þessari spurningu þurfum við að vita tvennt : hvað það er sem við skynjum með skilningarvitum okkar og hvert hið rétta eðli heimsins er .
Hið fyrrnefnda hafa heimspekingar átt í nokkrum vandræðum með að koma sér saman um en þó getum við gert okkur vonir um að finna svarið með því að rýna nógu mikið í skynjunina .
Svarið við hinu síðarnefnda , það er hvert hið rétta eðli heimsins sé , er öllu snúnara .
Þannig er að helsti aðgangur okkar að heiminum í kringum okkur er gegnum skilningarvitin .
Til þess að finna út hvert hið rétta eðli heimsins geti verið þurfum við að skoða heiminn .
Til að skoða heiminn notum við skilningarvitin .
En nú getum við ekki gefið okkur fyrirfram að þessi skilningarvit okkar séu áreiðanleg tæki til að kanna hið rétta eðli heimsins því að það er einmitt það sem við erum að reyna að komast að .
Þær upplýsingar sem við höfum aðgang að gegnum skilningarvitin eru nákvæmlega þær sömu hvort sem við hugsum okkur að skilningarvitin endurspegli heiminn nákvæmlega eins og hann er eða að þau blekki okkur rækilega um eðli heimsins .
Við getum kannski hugsað okkur að við hefðum einhverjar aðrar leiðir en skilningarvitin til að uppgötva hið rétta eðli heimsins .
Til dæmis rökhugsun eða eitthvað slíkt .
Þá gætum við kannski með því að hugsa nógu vel og lengi um heiminn fundið út hvers konar eðli er rökrétt .
Kannski kæmumst við þá að því að skynjun okkar væri einmitt alveg í samræmi við þetta eina rökrétta eðli .
Þær heimspekikenningar sem komast næst því að halda einhverju slíku fram eru þær sem fela það í sér að samkvæmt skilgreiningu hljóti heimurinn að vera nákvæmlega eins og við skynjum hann .
Slíkar kenningar geta ýmist snúist um eðli skynjunarinnar eða eðli heimsins .
Svokölluð « bein » eða « naív » hluthyggja gerir ráð fyrir að heimurinn sé óháður skynjunum okkar en að eðli skynjunar sé að vera alveg gegnsæ og sýna okkur heiminn nákvæmlega eins og hann er .
Á hinn bóginn gerir hughyggja ráð fyrir að tilvist hluta í heiminum standi og falli með skynjun okkar á þeim og þannig stjórnist eðli heimsins af skynjunum okkar .
Samkvæmt annars konar hluthyggju en beinni , það er hluthyggju sem gerir ráð fyrir að hlutirnir séu til óháð skynjunum okkar og að skynjunin sýni eða gefi hluti til kynna án þess að vera endilega gagnsæ , er hins vegar ekki hægt að gefa sér að við skynjum hlutina nákvæmlega eins og þeir eru .
Þó má kannski segja að það fari eftir því hvaða ályktanir við drögum af skynjunum okkar .
Ef til vill getum við í auðmýkt haldið okkur við þá ályktun þegar við skynjum einhvern hlut að hann birtist okkur einmitt svona .
Það getur þá verið hluti af eðli hans .
Svo getum við gert ráð fyrir að eðli hlutarins sé okkur hulið að öðru leyti .
Þá má segja að skynjunin gefi okkur upplýsingar um hið rétta eðli heimsins en ekki nema um lítinn hluta þess .
Annar möguleiki er að aðhyllast svokallaða fyrirbærahyggju og skipta heiminum í hið skynjaða og það sem ekki verður skynjað og segja að þekking okkar geti aðeins náð yfir hið skynjaða .
Það sem ekki er skynjanlegt fellur undir frumspeki sem samkvæmt skilgreiningu fæst við það sem skilningarvitin geta ekki náð yfir .
Slíkar kenningar má rekja til Immanuels Kant ( 1724-1804 ) sem gerði greinarmun á hlutnum eins og við skynjum hann og hlutnum eins og hann er í sjálfum sér .
Eðli málsins samkvæmt getum við ekki öðlast þekkingu á hlutnum eins og hann er í sjálfum sér og því er ómögulegt að svara því hvort hann er í raun og veru eins og við skynjum hann .
Enn annar möguleiki sem við getum hugsað okkur er að við mundum einhvern veginn finna það út , með frumspeki eða rökhugsun af einhverju tagi , að hið rétta eðli heimsins geti ómögulega verið eins og við skynjum heiminn , til dæmis vegna þess að sú mynd sem skynjunin gefur okkur af heiminum sé ekki rökrétt .
Slík uppgötvun mundi færa okkur þær upplýsingar að við skynjuðum ekki hið rétta eðli heimsins en hins vegar segði hún okkur lítið um það hvert hið rétta eðli heimsins væri .
Við mundum aðeins fá að vita hvert eðli heimsins væri ekki .
Niðurstaðan er sú að við höfum ekki almennilega upp á neina niðurstöðu að bjóða í þessum efnum .
En víst er að ef einhver niðurstaða finnst þá duga skilningarvitin skammt til að finna hana .
Sjá einnig svar Atla Harðarsonar við spurningunni Getur skynjunin gefið okkur raunverulega þekkingu á veröldinni kringum okkur ?
Mynd af sjónhverfingarkastala .
Mynd af kyrri sjónhverfingu sem virðist á hreyfingu .
Mynd af Kant .
Eins og fram kemur í öðru svari hér á Vísindavefnum byggir Rastafaritrú á ákveðinni túlkun á Biblíunni sem sögð er vera sú túlkun sem laus er undan áhrifum hvítra nýlendusinna .
Rastafaritrú kveður ekki á um kannabisnotkun til skemmtunar en margir rastafarar reykja marijúana í trúarlegum tilgangi .
Ekki er litið á það sem skyldu , sem eitthvað sem allir verði að gera , heldur er það nokkuð sem margir rastafarar velja að gera í því skyni að öðlast betri skilning á Biblíutextum eða komast nær sannleikanum .
Hvergi stendur í Biblíunni að rastafarar eigi að reykja kannabis en þeir líta svo á að Guð , eða Jah , hafi mælt með kannabisnotkun og vísa meðal annars á eftirtalda staði í Biblíunni máli sínu til stuðnings :
* Þyrna og þistla skal hún bera þér , og þú skalt eta jurtir merkurinnar ( 1 .
Mósebók 3:18 ) * Betri er einn skammtur kálmetis með kærleika en alinn uxi með hatri ( Orðskviðirnir 15:17 ) * Þú lætur gras spretta handa fénaðinum og jurtir , sem maðurinn ræktar , til þess að framleiða brauð af jörðinni ( Sálmarnir 104:14 ) .
Samkvæmt kenningum rastafara er tilgangur kannabisneyslunnar ekki að komast í vímu og skemmta sér heldur er hann trúarlegur .
Kannabisneyslan fer ekki endilega fram með reykingum heldur er jurtarinnar stundum neytt með mat .
Rastafarar trúa því ekki að þeir megi ekki klippa á sér hárið .
Margir klippa hár sitt en sumir kjósa þó að safna því í svokallaða « dreadlocks » sem hefur ýmiss konar táknræna merkingu í hugum þeirra .
Meðal annars táknar hármakkinn makka ljónsins af Júda og hinar svörtu rætur rastafaranna .
Biblíutextinn sem vísað er í þessu til stuðnings er þessi : « Eigi skulu þeir gjöra skalla á höfði sér , eigi raka skeggrönd sína , né heldur skera skurði í hold sitt » ( 3. Mósebók 21:5 ) .
Nokkuð misjafnt er hvað rastafarar borða en langflestir hafna svínakjöti , samanber « og svínið , því að það hefir að sönnu klaufir , og þær alklofnar , en jórtrar ekki ; það sé yður óhreint . »
( 3. Mósebók 11:7 ) .
Strangtrúaðir rastafarar neyta aðeins svokallaðs ital-fæðis sem er saltsnautt og hefur engar dýraafurðir að geyma .
Sumir borða þó fisk .
Þessu til stuðnings benda þeir á sköpunarsögu Biblíunnar en áherslan virðist þó helst vera á að lifa í samræmi við náttúruna .
Eins og kemur fram í öðru svari hér er sólin um 5 milljarða ára gömul og talið er að æviskeið hennar sé um það bil hálfnað .
Ekki er því ástæða til að ætla að við þurfum að hafa áhyggjur af eyðingu lífs á jörðinni í bráð .
Undanfarna mánuði hefur hins vegar sú kviksaga gengið á veraldarvefnum að sólin muni springa í loft upp og sprengja um leið jörðina og eyða öllu sem þar er á augabragði .
Þetta á að gerast innan sex ára .
Samkvæmt þessari sögu verður sprengingin vegna ofhitnunar sólarinnar .
Vitnað er í vísindamenn þessu til stuðnings .
Þessi saga er uppspuni frá upphafi til enda .
Hún birtist upphaflega síðasta haust í slúðurritinu Weekly World News sem birtir iðulega sögur sem búnar eru til fólki til skemmtunar .
Lesendur ritsins gera sér grein fyrir því að sannleiksgildi efnis þar er mjög vafasamt .
Það sem gerðist í þessu tilfelli var að vefmiðillinn Yahoo! sem þykir tiltölulega áreiðanlegur birti þessa sögu í efnisflokknum « skemmtiefni og slúður » ( sjá hér ) .
Fjöldi fólks sem treystir á Yahoo! sem fréttamiðil tók « fréttina » hins vegar alvarlega og sagan tók að breiðast um netið .
Að lokum er rétt að minna lesendur Vísindavefsins á að taka öllum fréttum sem berast með tölvupósti með varúð , hvort sem þær varða fjársöfnun fyrir veikt barn , eiturefni í dömubindum , kettlinga sem aldir eru upp í flöskum , undirskriftasöfnun á vegum Sameinuðu þjóðanna eða gylliboð um fjárfestingarmöguleika og stækkanir á getnaðarlimum .
Orðið naga er komið úr sanskrít og merkir « höggormur » .
Samkvæmt hindúatrú eru nögur guðlegir höggormar sem gæta fjársjóða jarðarinnar .
Þeir hafa þó að einhverju leyti mannsmynd og eru jafnvel að hálfu leyti mennskir og að hálfu leyti höggormar .
Sem verndarar vatnsbóla og fljóta geta þeir verið hættulegir .
Þar sem rigningin er þeim að þakka eru þeir frjósemistákn en þeir geta líka valdið náttúrhamförum á borð við flóð eða þurrka .
Þegar guðinn Vishnu sefur hvílist hann ofan á nögu að nafni Sesha eða Ananta sem hefur þúsund höfuð .
Þegar Vishnu holdgerist á jörðinni sem Rama fylgir nagan honum og holdgerist sem Lakshmana , bróðir Rama .
Nögur koma einnig fyrir í búddisma .
Þar eru þær gjarnan vatnsguðir sem gæta helgirita .
Til dæmis á búddíski heimspekingurinn Nagarjuna að hafa uppgötvað ritið Prajnaparamita-sutra í ríki naganna sem höfðu fengið ritið til varðveislu frá Gautama Búdda sjálfum .
Nögukonungar eru hafðir á myndum og í frásögnum af fæðingu Búdda .
Einnig á nögukonungurinn Mucilinda að hafa veitt Búdda skjól fyrir óveðri þar sem hann var við hugleiðslu .
Nögukonungarnir eru sagðir stjórna regni , ám og vötnum .
Ennfremur má finna nögur í goðsögnum frá Jövu og Taílandi , þar sem þær eru ýmist höggormar eða drekar , og frá Malasíu þar sem þær eru neðansjávardrekar .
Í taílenskum musterum má oft finna líkneski af nögu sem dreka með fimm höfuð .
Einnig má geta þess að íslenska sagnorðið að naga er haft um að vinna á einhverju með tönnunum , samanber nagdýr .
Í íslensku er einnig til nafnorðið naga sem merkir ' biti ' og fleirtöluorðið nögur er samkvæmt Orðabókinni ' mjög bitið landsvæði , graslítið beitiland ' og er einnig notað yfir ' fiskæti ' og ' þurrkaða hausa ' .
Spurningin er svona í fullri lengd :
Hvers vegna borða sumar grænmetisætur ekki venjulegt brauð og af hverju drekka þær ekki mjólk og borða ost ?
Eins og fram kemur í svari Jóhönnu Eyrúnar Torfadóttur við spurningunni Fá grænmetisætur öll þau næringarefni sem líkaminn þarfnast ?
eru til nokkrar « tegundir » af grænmetisætum .
Þær sem nefnast « vegan » á ensku neyta engra dýraafurða .
Það þýðir auðvitað að viðkomandi fólk lætur hvorki ofan í sig mjólk , ost né aðrar mjólkurafurðir og ekki heldur egg .
Stundum eru egg eða mjólkurafurðir í brauði og þar með er slíkt brauð útilokað .
Nákvæmar ástæður fyrir því að fólk velur sér þetta mataræði geta verið misjafnar ; meðal annars telur sumt fólk að dýraafurðir séu einfaldlega ekki hollar fyrir okkur mannfólkið .
Einnig má benda á að margar grænmetisætur hafa valið mataræði sitt af hugsjónaástæðum vegna andúðar á dýradrápi .
Þannig þekkist það að grænmetisætur sem þó neyta mjólkur og eggja hafna osti sem hefur verið hleyptur með efni sem unnið er úr nautgripamögum .
Þetta fólk hafnar einnig fjöldaframleiddu brauði og ýmsu öðru sem inniheldur mysuduft , en mysa er það sem rennur af ostinum þegar hann er hleyptur og þannig geta kúamagarnir átt þátt í tilurð hennar .
Með öðrum orðum má segja að þessar grænmetisætur hafni allri fæðu sem líklegt þykir að sé á einhvern hátt tilkomin vegna dýraslátrunar .
Sama fólk reynir líka að sneiða hjá skóm og öðru sem búið er til úr leðri og einnig afurðum sem innihalda gelatín en það er oft unnið úr beinum dýra .
Sumstaðar má raunar kaupa sérstakan ost sem hleyptur er með « dýrvænum » efnum .
Enn má svo nefna að fólk getur hafnað mjólkur- og eggjaneyslu af hugsjónaástæðum vegna illrar meðferðar á mjólkurkúm og varphænsnum .
Víða um heim eru rekin stór verksmiðjubú og mörgum blöskrar meðferðin sem skepnurnar hljóta þar .
Af þeim ástæðum sneiðir fólk ef til vill hjá eggjum og mjólkurafurðum sem framleiddar eru við slíkar aðstæður .
Jafnframt eru komnar á markaðinn vörur sem eru sérmerktar með tilliti til þess að dýrin sem koma við sögu hafi ekki sætt þessari meðferð .
Að lokum má minna á að fjöldi fólks sneiðir hjá mjólkurafurðum án þess að grænmetisát komi þar sérstaklega við sögu , einfaldlega vegna þess að það þolir þær illa .
Eins og kemur fram í svari Björns Sigurðar Gunnarssonar við spurningunni Eru mjólkurvörur nauðsynlegar fyrir mannfólkið , þegar önnur spendýr hætta að neyta þeirra um leið og þau hætta á spena ?
eru 70% mannkyns haldin mjólkursykuróþoli á fullorðinsaldri og geta því ekki ( eða helst ekki ) neytt mjólkurafurða .
Spurningin er svona í fullri lengd :
Get ég beðist afsökunar ?
Getur hinn aðilinn virkilega afsakað mig ?
Getur hann fellt niður ásakanir gegn mér fyrir eitthvað sem ég hef framið ?
Vissulega hljómar íslenska orðið afsökun undarlega þegar við rýnum í það .
Ef einhver er sekur um eitthvað , getur hann þá hætt að vera sekur ef hann er afsakaður ?
Er sök viðkomandi eitthvað minni en þess sem hefur brotið af sér á sama hátt en hefur ekki hlotið afsökun ?
Varla getur það verið að hægt sé að breyta staðreyndum aftur í tímann ?
Þetta er kannski dæmi um það sem kalla má orðhengilshátt eða útúrsnúning .
Auðvitað felur afsökun það ekki í sér að staðreyndum verði breytt .
Væntanlega vitum við öll að manneskja sem biðst afsökunar er að gefa til kynna að hún iðrist gjörða sinna og er að óska eftir því að hinn aðilinn áfellist hana ekki og sé henni ekki reiður .
Flestum þykir okkur það skipta máli ef einhver gerir eitthvað á hlut okkar að fá að vita að viðkomandi sjái eftir því og í því felst einmitt tilgangurinn með afsökunarbeiðni .
Sú sem biðst afsökunar lætur í ljós þá ósk sína að hún hefði breytt öðruvísi .
Sú sem afsakar eða fyrirgefur tekur hinn aðilann í sátt þrátt fyrir að hann hafi gert á hluta hennar .
Því má kannski segja að afsökun feli í sér að báðir aðilar séu sáttir þrátt fyrir að sökin sé enn til staðar þar sem hún verður ekki aftur tekin .
Afsökun af þessu tagi er því , strangt til tekið , ekki afsökun heldur einhvers konar sáttargjörð .
Hér að ofan var orðið afsökun meðhöndlað sem samheiti orðsins fyrirgefning .
Orðið afsökun er svo líka til í annarri merkingu sem felur kannski í sér raunverulega afsökun .
Það er merkingin sem við höfum í huga þegar við spyrjum hvort einhver hafi eitthvað sér til afsökunar eða segjum « æ , reyndu nú ekki að afsaka þig » .
Hér snýst málið um að einhver sem virðist hafa gert eitthvað rangt eigi í rauninni ekki sök á því sem gerðist ef hann hefur einhverja afsökun .
Svo er til nokkuð sem er kallað afsökunarþverstæðan ( e. apology paradox ) ( Thompson , 2000 ) .
Tilefni hennar eru afsökunarbeiðnir hinna ýmsu stjórnvalda vegna gjörða þáverandi stjórnvalda mörgum áratugum eða jafnvel öldum fyrr , til dæmis afsökunarbeiðni Vatíkansins vegna þess að það fordæmdi ekki aðgerðir nasista fyrir meira en hálfri öld og afsökunarbeiðni japanskra stjórnvalda vegna kóreskra kvenna sem voru neyddar í vændi á tímum seinni heimsstyrjaldarinnar .
Þverstæðan er svona :
1 .
Við ættum að biðjast afsökunar vegna þess sem forfeður okkar gerðu á hlut annarra þjóða , þjóðflokka , kynþátta eða annarra minnihlutahópa .
2 .
Ef við iðrumst raunverulega gjörða forfeðra okkar þá iðrumst við þess að þeir gerðu það sem þeir gerðu .
3 .
Ef við iðrumst illgjörða forfeðra okkar þá óskum við þess að þessir hlutir hefðu ekki gerst .
4 .
Ef forfeður okkar hefðu ekki gert það sem þeir gerðu þá væri heimurinn talsvert öðruvísi en hann er nú og við værum að öllum líkindum ekki til .
5 .
Flest okkar eru ánægð með að vera til .
Okkur finnst gott að við höfum orðið til og viljum frekar að heimurinn sé þannig að við séum til .
6 .
Samkvæmt þessu getum við ekki séð eftir þeim atburðum sem leiddu til þess að við urðum til ; ef þeir hefðu ekki átt sér stað hefði heimurinn ( líklega ) orðið þannig að við værum ekki til .
7.
Þar af leiðandi getum við ekki af einlægni beðist afsökunar á röngum gjörðum forfeðra okkar .
Eins og sjá má eru 1. og 7. liður ósamrýmanlegir .
Ein möguleg lausn er að hafna fyrsta lið og draga þá ályktun að ástæðulaust sé að biðjast afsökunar á gjörðum forfeðra okkar .
Gallinn á þessari lausn er sá að hún virðist ganga gegn siðferðiskennd okkar : Mörgum okkar finnst einmitt full ástæða til að iðrast og biðjast afsökunar á illvirkjum forfeðra okkar .
Annar möguleiki er að hafna 2. lið og segja sem svo að það að biðjast afsökunar þurfi ekki að fela í sér ósk um að viðkomandi atburður hefði ekki átt sér stað heldur beri að skilja afsökunarbeiðni sem einhvers konar yfirlýsingu um að sambærilegur atburður verði ekki endurtekinn eða sem viðurkenningu á að bæta skuli fyrir atburðinn .
Gallinn við þessa lausn er sá að eðli afsökunarbeiðna er slíkt að þær eru harla máttlausar ef ekki er hægt að skilja þær þannig að þær feli í sér iðrun eða eftirsjá .
Mögulegt svar við þessu er að það sé einfaldlega þannig að stundum getum við borið í brjósti mótsagnakenndar óskir .
Við mannfólkið erum ekki fullkomnar skynsemisverur og kannski getur bara vel verið að stundum óskum við einhvers sem gengur þvert á einhverja aðra ósk sem við höfum .
Annar möguleiki er að þegar við biðjumst afsökunar á gjörðum forfeðra okkar þá feli það í sér þá ósk að aðdragandi tilveru okkar hefði verið með öðrum hætti , það er að hann hefði ekki falið í sér þau illvirki sem hann gerði ( Thompson , 2000 ) .
Enn annar möguleiki er svo að notast við tímatengd sjónarhorn ( Levy , 2002 ) .
Þegar ég gleðst yfir minni eigin tilvist geri ég það á árinu 2003 og sjónarhorn mitt er þaðan .
En þegar ég biðst afsökunar á einhverri athöfn forfeðra minna er ég að meta viðkomandi athöfn út frá þeim upplýsingum sem voru fyrir hendi þegar ákvörðun um hana var tekin og þannig að nota sjónarhorn liðins tíma .
Eins og sjá má eru til ýmsar mögulegar lausnir á afsökunarþverstæðunni og ef til vill er hún , þegar öllu er á botninn hvolft , engin raunveruleg þverstæða .
Heimildir um þetta virðast ekki á hverju strái en samkvæmt þeim upplýsingum sem við höfum fundið er nokkuð mismunandi hvað konur með blæðingar hafa notað eða tekið til bragðs í tímans rás .
Talið er að nokkuð hafi verið um að þær notuðu ekkert sérstakt og hafi einfaldlega látið blóðið leka í fötin sín .
Þetta gera konur sumstaðar í heiminum enn .
Sem dæmi um það má nefna Uttar Pradesh á Indlandi þar sem tíðkast að konur sitji í fjósi meðan á blæðingum stendur og geti sig lítið hreyft .
Einangrun kvenna meðan á blæðingum stendur virðist hafa tíðkast á ýmsum stöðum í heiminum , til dæmis mun hafa verið hefð fyrir því á Hawaii að þær hefðust við í sérstökum blæðingaskúr og eitthvað svipað mun hafa tíðkast í Súrínam .
Til eru frásagnir af einhvers konar tíðatöppum frá Egyptalandi um 1500 fyrir okkar tímatal .
Einnig mun Grikkinn Hippókrates ( um 460 - um 377 f. Kr. ) hafa sagt frá tíðatöppum .
Til eru lýsingar , bæði á grísku og hebresku á notkun einhvers konar tappa til getnaðarvarna og má kannski hugsa sér að tapparnir hafi líka verið notaðir til að stöðva tíðablóð .
Eitthvað hefur verið um að svampar væru notaðir í þessu skyni , sem eins konar margnota tíðatappar .
Svo má ætla að konur hafi útbúið dömubindi úr því sem til féll , hvers konar tuskum og öðru , og þetta hefur að sjálfsögðu verið margnota .
Yfirleitt hefur þurft að notast við belti til að halda bindunum á sínum stað enda mun notkun á nærbuxum , hvað þá af þröngu gerðinni sem tíðkast í dag , vera nútímafyrirbrigði .
Rétt er að nefna að til eru kenningar um að almennt hafi konur haft blæðingar mun sjaldnar fyrr á tímum en raunin er í dag .
Bæði urðu stúlkur kynþroska mun síðar og tíðar barneignir og brjóstagjöf drógu úr tíðni blæðinga .
Mynd af tíðatappa frá Egyptalandi .
Mynd af norskum dömubindum .
Þótt einhver sé lygari er ólíklegt að viðkomandi ljúgi alltaf .
Jafnvel harðsvíruðustu lygarar segja stundum satt , þó ekki væri nema vegna þess að þeir vita þá ekki betur .
Þannig getur einhver sem segir oft ósatt sagt « Ég er lygari » og sagt satt í það skiptið .
Viðkomandi er þá að segja okkur satt frá því að hún ljúgi stundum ( jafnvel oft ) .
En ef við höldum okkur við þennan algengasta skilning á orðinu lygari ; að það sé einhver sem segir stundum ósatt , getur setningin « Ég er lygari » hins vegar ekki verið ósönn .
Ef setningin « Ég segi stundum ósatt » er ósönn hlýtur það að þýða að viðkomandi segi alltaf satt en þá stenst ekki að setningin geti verið ósönn .
Því stenst setningin « Ég er lygari » eða « Ég segi stundum ósatt » rökfræðilega ef hún er sönn en veldur vandræðum ef hún er ósönn .
Kannski má líka skilja fullyrðinguna « Ég er lygari » á þann veg að viðkomandi sé að halda því fram að hún ljúgi alltaf .
Setningin hefur þá sömu merkingu og « Ég segi alltaf ósatt » .
Um þessa útgáfu gildir hið gagnstæða við ofangreinda útgáfu .
Hún stenst ef hún er ósönn en getur ekki verið sönn .
Ef við gerum ráð fyrir að sú sem segir « Ég segi alltaf ósatt » sé að segja ósatt í það skiptið en segi hins vegar stundum satt er vandalaust að segja til um sannleiksgildi fullyrðingarinnar ; hún er einfaldlega ósönn .
Ef við gerum hins vegar ráð fyrir að viðkomandi segi alltaf ósatt þá verður staðhæfingin sönn og þá stenst það ekki að hún segi alltaf ósatt .
Þessi kostur leiðir því til innri mótsagnar og er rökfræðilega útilokaður .
Niðurstaðan er því sú að okkur er öllum óhætt að segjast vera lygarar svo lengi sem við segjum stundum ósatt en ekki alltaf .
Og sjálfsagt komumst við ekki hjá því að segja einstöku sinnum ósatt , til dæmis þegar við vitum ekki betur .
Sjá einnig svar Ólafs Páls Jónssonar við spurningunni A : Setning B er lygi ; B : Setning A er sönn .
Getur þetta nokkurn tímann gengið upp ?
Orðið valkreppa á við kreppu með tilliti til valkosta .
Þær tengjast bláæðakerfi líkamans en eru ekki nauðsynlegur hluti þess .
Æðaslit eða háræðaslit ( e. spider veins eða telangiectasias ) felur ekki í sér að æðarnar slitni eins og nafnið kann að gefa til kynna heldur myndast það þegar þessar æðar víkka út þannig að þær verða sjáanlegar .
Æðaslit getur verið rautt eða blátt á lit og tekur oftast á sig eitt af þremur mynstrum ; einfalt línumynstur , trjágreinamynstur eða kóngulóarvefsmynstur .
Æðaslit er skylt æðahnútum .
Hvorttveggja verður vegna bilunar í bláæðum , æðaslit í þeim minnstu en æðahnútar í þeim stærstu .
Líkt og æðahnútar er æðaslit algengast á fótleggjum þar sem upprétt staða , það er þegar við stöndum og göngum , eykur þrýsting í bláæðunum í neðri hluta líkamans ( sjá nánar í svari sama höfundar við spurningunni Hvað eru æðahnútar ? ) .
Æðaslit er þó ekki bundið við fætur eingöngu heldur getur líka komið fram í andliti og víðar .
Ekki er vitað með fullri vissu hvað veldur æðasliti og æðahnútum en ýmsir áhrifaþættir eru þekktir .
Æðaslit er algengara hjá fólki sem komið er yfir miðjan aldur og einnig hafa erfðir sitt að segja .
Meðganga og annað sem breytir hormónajafnvægi líkamans eru algengir orsakaþættir , svo og ofþyngd og störf sem krefjast mikillar kyrrstöðu eða kyrrsetu .
Enn fremur er vitað að notkun sumra lyfja , til dæmis getnaðarvarnarlyfja , getur aukið líkur á æðasliti .
Það er lítið sem hægt er að gera í sambandi við aldur og erfðir en ef hægt er að fjarlægja eða forðast aðra þætti sem gætu verið orsök hverfa æðaslit oft af sjálfu sér .
Til dæmis hverfur æðaslit sem kemur á meðgöngu oft á nokkrum mánuðum eftir fæðingu , enda stafar það af auknu blóðmagni á meðgöngu sem jafnar sig aftur að henni lokinni .
Sumt fólk með ljósa húð fær æðaslit á nefi eða kinnum ef það er úti í sól .
Dæmi um æðaslit í andliti ( á nefi ) sem síðan var lagfært .
Æðaslit er yfirleitt ekki alvarlegt heilsuvandamál , það er helst að það geti valdið óþægindum ef staðið er lengi í sömu sporum og blætt getur úr því .
Æðaslit getur þó gefið til kynna kvilla í bláæðakerfi líkamans , sem er þá ekki að sinna starfi sínu sem skyldi og gæti það til dæmis leitt til myndunar blóðtappa .
Æðaslit þarf yfirleitt ekki að meðhöndla vegna líkamlegrar heilsu heldur er meðferð frekar fagurfræðilegs eðlis .
Helstu meðferðarúrræði eru leysigeislun og innspýting hersluefna í æðarnar ( e. sclerotherapy ) .
Seinni aðferðin felur í sér að efni er sprautað í æðarnar , veggir þeirra límast saman og blóðið í þeim storknar .
Æðarnar verða að lokum að örvef sem hverfur smám saman .
Að lokum má benda á umfjöllun Magnúsar Jóhannssonar læknis um æðaslit á heimasíðu hans .
Vísindavefurinn hefur margoft fengið spurningar um fæðingarbletti , hvernig og hvers vegna þeir myndist , hvort þeir hverfi , hvort þeir séu hættulegir og hvernig þeir tengist krabbameini , svo dæmi séu nefnd .
Aðrir spyrjendur eru :
Ásta Björnsdóttir , Ásta Magnúsdóttir , Bryndís Halldórsdóttir , Halldóra Gunnardóttir , Helga Reynisdóttir , Hrund Heimisdóttir , Íunn Eir Gunnarsdóttir , Kristinn Guðjónsson , Kristín Helgadóttir , Kristín Pálsdóttir , Kristrún Ester Kristjánsdóttir , Pétur Melax og Sigrún Kristinsdóttir .
Fæðingarblettir eru allir blettir á húð sem eru til staðar við fæðingu eða birtast fljótlega eftir fæðingu .
Sumir fæðingarblettir myndast þó seinna en oftast áður en tvítugsaldri er náð .
Fæðingarblettir eru mjög algengir og hafa flest börn einhvern slíkan .
Blettirnir eru tvöfalt algengari hjá stúlkubörnum en sveinbörnum , en á því eru ekki viðhlítandi skýringar .
Flestir fæðingarblettir eru skaðlausir og margir hverfa eftir því sem barnið vex .
Fæðingarblettir geta í einstaka tilfellum verið merki um kvilla eða sjúkdóma .
Víða um heim eru til þjóðsögur og kerlingabækur um hvað valdi fæðingarblettum og snerta þær gjarnan móðurina á meðgöngunni .
Til dæmis segir ein þjóðsagan að sjái móðirin eitthvað furðulegt eða hrökkvi í kút á meðgöngunni fái barn hennar fæðingarblett .
Á Ítalíu og í Arabíu segir sagan að ef verðandi móðir fái ekki uppfyllta ósk eða löngun í einhverja fæðutegund fái barn hennar fæðingarblett .
Á ítölsku og arabísku þýða orðin yfir fæðingarblett einmitt óskir .
Ekki er vitað hvers vegna sum börn hafa fæðingarbletti en önnur ekki .
Rannsóknir hafa þó leitt í ljós að fæðingarblettir stafa af óeðlilegri þroskun húðarinnar .
Ein möguleg orsök er að á fyrsta þriðjungi meðgöngu , svokölluðu fósturvísisstigi , « villist » frumur ( sem annars ættu að vera í blóðmyndandi miðlagi fósturs ) í útlagið sem verður að húð .
Þetta leiðir til myndunar æða eða óeðlilegrar litmyndunar í leður- og yfirhúð .
Tilhneiging til að fá fæðingarbletti getur í sumum tilfellum erfst ; sumir blettir geta verið svipaðir blettum sem aðrir fjölskyldumeðlimir hafa en það er þó sjaldgæft .
Einnig er talið hugsanlegt að skemmdir á frumum vegna geislunar eða efna séu mögulegir orsakaþættir .
Æðafæðingarblettir eru algengari meðal stúlkubarna en sveinbarna og koma aðallega fram hjá fólki með hvítan hörundslit .
Fæðingarblettum er skipt í tvo meginflokka .
Annars vegar eru rauðir fæðingarblettir eða æðafæðingarblettir ( e. vascular birthmarks ) sem eru myndaðir úr æðum nálægt yfirborði húðarinnar .
Þessir fæðingarblettir eru sjaldnast fullvaxnir við fæðingu .
Þeir eru miklu algengari meðal stúlkubarna en sveinbarna og koma aðallega fyrir hjá fólki með hvítan hörundslit .
Hins vegar eru litblettir ( e. pigmented moles ) sem stafa af óeðlilegum vexti litfrumna húðarinnar .
Blóðæðaæxli ( e. hemangiomas ) er algeng tegund af æðafæðingarblettum .
Æxlin eru oftast sársaukalaus og meinlaus .
Orsök þeirra er óþekkt en liturinn stafar af ofvexti æða .
Sumir rauðir fæðingarblettir eru til staðar við fæðingu en vaxa fyrstu vikurnar , ná ákveðinni hámarksstærð og hrörna svo og enda með því að hverfa , sumir á fyrsta ári eftir fæðingu en aðrir oftast fyrir 10 ára aldur .
Þó eru einnig til rauðir fæðingarblettir , einkum svokallaðar valbrár ( e. port-wine stains ) sem eru varanlegir .
Valbrá getur orðið mjög stór og þakið allt að helming yfirborðs líkamans .
Hún er ekki líkamlegt vandamál en getur verið töluvert lýti , valdið mikilli andlegri vanlíðan og jafnvel félagslegum vandamálum .
Því er reynt að fjarlægja valbrá áður en skólaganga barnsins hefst .
Til þess að fjarlægja varanlega fæðingarbletti er hægt að beita skurðaðgerð , frystingu og leysigeislum , en síðastnefnda aðgerðin er talin gefa bestan árangur .
Hinn flokkur fæðingarbletta eru litblettir en þeir eru yfirleitt varanlegir .
Litblettir orsakast af óeðlilegum klösum af litfrumum sem mynda litarefnið melanín en það veldur litnum á blettunum sem getur verið allt frá mjólkurkaffilit yfir í dökkbrúnan eða svartan .
Þessir blettir eru yfirleitt á búknum , á meðan algengasta staðsetning rauðu fæðingarblettanna er á andliti , hálsi og höfði .
Litblettir eru mjög mismunandi að stærð og lögun .
Sumir eru flatir , en aðrir eru upphleyptir og jafnvel keilulaga .
Hár , jafnvel nokkur , vaxa á sumum þeirra .
Venjulegir litblettir eru að öllum líkindum ákvarðaðir fyrir fæðingu .
Flestir koma fram fyrir 20 ára aldur , þótt sumir komi ekki í ljós fyrr en seinna .
Ef sól skín á húðina getur þeim fjölgað og þeir sem fyrir eru geta dökknað .
Einnig dökkna þeir oft á táningsaldri , stækka og nýir geta komið fram .
Það sama á við ef getnaðarvarnapillur eru notaðar eða ef kona er barnshafandi .
Hver fæðingarblettur hefur sitt vaxtarmynstur en þó má segja að til sé einhvers konar dæmigert lífsferli hjá venjulegum litbletti sem tekur að meðaltali um hálfa öld .
Í fyrstu eru þeir flatir og ljósbrúnir , bleikir , brúnir eða svartir á lit .
Eftir því sem árin líða breytast flestir , en ekki allir , fæðingarblettir hægt og sígandi og verða upphleyptari og fölleitari .
Flestir hverfa þeir svo að lokum .
Aðrir virðast mynda stilk en detta eða nuddast að lokum af .
Flestir litblettir eru meinlausir en þó þróast þeir stundum í sortuæxli , einkum ef þeir eru mjög stórir og óreglulegir í lögun .
Fylgjast ætti reglulega með fæðingarblettum ; stærð þeirra , breytingum á þeim , sáramyndun og hvort blæðir úr þeim .
Óvenjumargir fæðingarblettir gætu verið vísbending um aðra sjúkdóma .
Nauðsynlegt er að læknir skoði fæðingarbletti nákvæmlega og taki sýni úr þeim ef grunur leikur á að þeir séu illkynja .
Einnig er ráðlagt að gera önnur próf til að útiloka aðra sjúkdóma ef minnsti grunur leikur á um slíkt .
Skurðaðgerð er helsta aðferðin sem notuð er til að fjarlægja litbletti .
Húðkrabbamein eða sortuæxli ( e. melanoma ) stafa af því að skemmdir verða á erfðaefni ( DNA ) litfrumna og þær verða illkynja í kjölfarið .
Helsta orsök slíkra skemmda á erfðaefninu eru útfjólubláir geislar sólarljóss eða ljósalampa .
Ekki eru þó allir litblettir jafnlíklegir til að þróast í sortuæxli .
Grunsemdir ættu einkum að beinast að þeim sem eru óvenjulegir .
Helstu einkenni óvenjulegra fæðingarbletta eru ósamhverfa ( með ólíka helminga ) , óreglulegur jaðar , ójöfn og misleit litadreifing ( bletturinn er ljósbrúnn , brúnn og svartur á lit og jafnvel með rauðum , hvítum eða bláum skellum ) .
Breytingar á litadreifingu fæðingarbletts , einkum ef liturinn fer að dreifast út fyrir jaðar blettsins í húðina í kring , getur verið merki um sortuæxli á byrjunarstigi .
Ef fæðingarblettur er stærri en 6 mm ber að fylgjast með honum og einnig ef hann tekur allt í einu að stækka .
Rétt er að taka fram í lokinn að ekki á að rugla saman fæðingarblettum og freknum , en freknur eru allt annars eðlis .
Um þær er fjallað í svari sama höfundar við spurningunni Hvað eru freknur ?
Það er sama saga með arfgenga sjúkdóma eða kvilla og annað sem við fáum í arf frá foreldrum okkar .
Meiri líkur er á að ákveðin einkenni , hvort sem um er að ræða rautt hár , stórt nef eða sjúkdóma tengda genagöllum , erfist til afkvæma ef genin finnast í fjölskyldum beggja foreldra en ef þau eru aðeins í fjölskyldu annars .
Það segir sig því sjálft að ef báðir foreldrar eru úr sömu fjölskyldu þar sem einhver arfgengur sjúkdómur eða kvilli kemur fyrir eru meiri líkur á að barn erfi hann en ef foreldrarnir eru óskyldir .
Ef ekkert slíkt er hins vegar í fjölskyldunni eru líkurnar á erfðasjúkdómi eða kvilla ekkert aðrar en hjá börnum óskyldra einstaklinga .
Arfmynstur arfgengra sjúkdóma eru af ýmsum gerðum .
Þau helstu eru ríkjandi og víkjandi á líkamslitningi eða ríkjandi og víkjandi á kynlitningi ( sjá svar sama höfundar við spurningunni Hvaða gallar erfast með Y-litningi og hverjir með X-litningi ? ) .
Ef sjúkdómurinn eða kvillinn sem um ræðir er ríkjandi kemur hann fram í svipgerð þeirra sem hafa erft hann .
Ef slíkur sjúkdómur er í fjölskyldunni hlýtur að teljast líklegt að einstaklingarnir viti af þeirri hættu sem fylgir því að eignast barn með öðrum sem tilheyrir sömu fjölskyldu .
Þessu er ekki þannig farið ef um víkjandi arfmynstur er að ræða því að þá getur gallinn leynst í fjölskyldum og ekki komið fram nema í einstaka tilfelli þegar barn erfir gallaða víkjandi genið frá báðum foreldrum sínum .
Meiri hætta er á þessu ef foreldrarnir eru skyldir og tilheyra báðir fjölskyldu þar sem gallinn leynist .
Á Vísindavefnum eru fjölmörg svör um erfðir , til dæmis : Af hverju hefur fólk mismunandi háralit ?
Erfist sjón frá foreldrum til barna ?
Hverjir eru helstu arfgengu taugasjúkdómarnir og hvað er hægt að segja um þá ?
Er það rétt að börnum sé hættara við andlegri og líkamlegri fötlun eftir því sem foreldrarnir eru eldri ?
Ef svo er , hvers vegna ?
Hver eru tengsl dreyrasýki og erfða ?
Hvað er litblinda ?
Hverjar eru líkur á því að barn fæðist með Down-heilkenni ?
Er líklegt að maður fái krabbamein ef margir í fjölskyldunni hafa fengið það ?
Af hverju erfir maður bara sumt frá mömmu sinni og sumt frá pabba sínum ?
Finna má fleiri svör um erfðir og / eða erfðatengda sjúkdóma með því að smella á efnisorð hér fyrir neðan eða með því að nota leitarvél vefsins .
Áður en lengra er haldið er rétt að gera stuttlega grein fyrir því hvað ólífræn efni eru og hver munurinn er á þeim og lífrænum efnum .
Lífræn efni eru efnasambönd kolefnis nema koltvíoxíð , koleinoxíð og nokkur sölt .
Þau finnast í lifandi verum , úrgangi frá þeim og leifum þeirra .
Þau eiga það öll sameiginlegt að vera gerð úr kolefnisfrumeindum sem mynda megingrind sameindanna .
Vetni finnst einnig í öllum lífrænum efnum og súrefni , nitur og brennisteinn í mörgum þeirra .
Ólífræn efni eru öll efnasambönd sem eru ekki lífræn .
Þau eru mun einfaldari efni og finnast í hinni dauðu náttúru .
Mörg þeirra finnast líka í lífverum og eru þeim nauðsynleg eða myndast við starfsemi þeirra , til dæmis súrefni og koltvíoxíð .
Vatn er það efnasamband sem mest er af í líkamanum .
Hlutfall þess er mismunandi eftir vefjum líkamans en er að meðaltali um 60% af líkamsþyngd karla og svolítið minna í konum .
Vatn er ólífrænt efni , líkt og súrefnið sem við öndum að okkur og koltvíoxíð sem við öndum frá okkur .
Frumefnin sem koma fyrir í þessum ólífrænu efnasamböndum , það er vetni , súrefni og kolefni , er líka að finna í lífrænum efnum í líkama okkar .
Saman mynda þessi frumefni , ásamt frumefninu nitri , sem er að finna í öllum prótínum og fleiri lífrænum efnum , rúmlega 96% af líkamsþyngdinni eins og lesa má í svari sama höfundar við spurningunni : Hver eru helstu frumefni líkamans ?
Líkaminn getur ekki sjálfur myndað ólífræn efni og verðum við að fá þau öll úr fæðunni .
Almennt eru þessi efni kölluð steinefni ( e. minerals ) .
Steinefnin eru nauðsynleg fyrir samvægi líkamans og gegna ýmsum hlutverkum .
Sum eru byggingarefni tanna og beina , önnur eru hjálparhvatar við efnaskiptin og enn önnur koma við sögu í stjórnun vökva- og sýrujafnvægis líkamans , taugaboða og vöðvasamdráttar .
Að lokum má nefna að sum steinefni eru hluti af lífsnauðsynlegum lífrænum efnum , eins og blóðrauða og hormóninu þýroxíni .
Mörg steinefni gegna fleiri en einu hlutverki .
Líkt og með önnur nauðsynleg fæðuefni koma fram skortseinkenni ef við fáum ekki nóg af steinefnum .
Um 3,9% af líkamsþyngdinni eru frumefni sem koma fyrir á formi salta .
Það eru málmarnir kalk , kalíum , natríum , magnesíum og járn , og málmleysingjarnir fosfór , klór , brennisteinn og joð .
Þessi frumefni eru oft kölluð aðalsteinefni þar sem þó nokkuð er af þeim í líkamanum og við þurfum að fá nokkurt magn af þeim daglega .
Önnur steinefni finnast í okkur í mjög litlu magni hvert um sig og kallast snefilsteinefni ( e. trace elements ) .
Þau eru minna en 0,5% af líkamsþyngdinni og þurfum við aðeins örlítið af þeim daglega .
Þessi efni eru frumefnin króm , kóbalt , kopar , flúor , mólybdenum , mangan , selen , tin , vanadíum og zink .
Nauðsynlegt er að borða holla og fjölbreytta fæðu til að fá nóg af öllum steinefnum og má alls ekki gleyma grænmeti og ávöxtum í því sambandi .
Upprunalega hljóðaði spurningin svona : Þegar við erum vakandi erum við stöðugt að kyngja munnvatni , en hvað verður um munnvatnið þegar við sofum ?
Hér er einnig svarað spurningunum : Kyngir maður munnvatninu þegar maður sefur eða býr líkaminn bara til minna af því ?
Hvað kyngir maður miklu munnvatni á ári ?
Þegar við sofum hægist á allri líkamsstarfsemi , þar á meðal munnvatnsseyti og kyngingu .
Starfsemin hættir hins vegar ekki alveg fyrr en við sofnum svefninum langa .
Munnvatnskirtlarnir eru sex ; tveir kjálkabarðskirtlar , tveir vangakirtlar og tveir tungudalskirtlar .
Þeir mynda samtals um einn lítra af munnvatni á sólarhring .
Seyti kirtlanna er hins vegar mjög misjafnt yfir daginn .
Það er gjarnan sagt að fólk fái vatn í munninn þegar það finnur góða matarlykt eða sér girnilegan mat og sú er einmitt raunin .
Við örvun munnvatnskirtla , til dæmis þegar við finnum lykt eða bragð af mat , seyta þeir um 4 ml / mínútu en aðeins um 0,1 ml / mínútu þegar ekkert áreiti er til staðar .
Munnvatnsseyti hættir sem sagt ekki alveg á meðan við sofum enda væri það ekki æskilegt þar sem hlutverk þess er meðal annars að halda munninum og kokinu röku og sleipu .
Kyngiviðbragðið er flókið viðbragð sem felur í sér flutning einhvers , oftast fæðu , frá munni í kok og þaðan í vélindað .
Það skiptist í munnstig , kokstig og vélindastig .
Kyngingarferlið er undir stjórn kyngistöðvar í mænukylfu og brú heilans , og einnig æðri stöðvum í heilaberki .
Munnstigið er viljastýrt ferli á meðan hin tvö eru sjálfvirk og fara í gang þegar fæða eða munnvatn berst í kokið .
Kyngistöðin er virk þegar við sofum en starfsemi hennar er þá í lágmarki .
Þar sem spurt var hversu miklu munnvatni við kyngjum á ári má að lokum nefna að miðað við að það myndist að meðaltali um 1 lítri á sólarhring þá gera það um 365 lítra á ári .
Að sjálfsögðu er hér um meðaltal að ræða , sumir mynda meira munnvatn og aðrir minna .
Önnur svör eftir sama höfund þar sem munnvatn kemur við sögu : Hvaðan kemur munnvatnið ?
Hvað er andremma og af hverju stafar hún ?
Margar konur fá dökka rönd á kviðinn þegar þær eru barnshafandi .
Röndin getur orðið næstum einn cm á breidd og nær frá lífbeininu upp að nafla og jafnvel yfir naflann , alla leið að bringspölum ( neðsta hluta bringubeins ) .
Rönd þessi kallast linea nigra á latínu , sem þýðir svört rönd .
Í raun eru allir með rönd á þessum stað en hún er venjulega samlit húðinni og sést því ekki .
Þessi rönd kallast linea alba eða hvít lína og er staðsett á milli kviðvöðvanna .
Dökka röndin kemur oftast fram á öðrum þriðjungi meðgöngu og stafar af því að litfrumur í húðinni á milli kviðvöðvanna mynda óvenjumikið af litarefninu melaníni .
Meðgönguhormónin hafa þessi áhrif á litfrumurnar og valda því einnig að vöðvarnir gliðna svolítið í sundur til þess að þeir gefi eftir fyrir vaxandi fóstrið .
Þessi áhrif hormónanna á litfrumur kallast oflitun ( e. hyperpigmentation ) .
Oflitun er ekki bundin við kviðinn heldur dökkna öll lituð svæði á húðinni á meðgöngu , svo sem freknur , fæðingarblettir , geirvörtur og vörtubaugar .
Geirvörtur og vörtubaugar dökkna oft varanlega þótt liturinn dofni nokkuð að meðgöngu lokinni .
Dökka röndin er greinilegri hjá konum með dökka húð en ljósa .
Hún dofnar eftir fæðingu og er oftast horfin eftir hálft ár .
Ýmislegt bendir til þess að taki kona fólínsýru á meðgöngu verði þessi oflitun minni .
Til eru gamlar sagnir um að kyn barnsins tengist dökku röndinni .
Sagt var að ef engin rönd kæmi fram á meðgöngu þá væri barnið stúlka en drengur ef rönd sæist .
Einnig var sagt að ef röndin næði aðeins upp að nafla væri barnið stúlka , en ef hún næði upp að bringuspölum væri það drengur .
Það kemur þó líklega ekki á óvart að í reynd eru engin tengsl á milli dökku randarinnar og kyns barnsins .
Upprunalega spurningin hljóðaði svona :
Ég heiti Máni og er 8 ára .
Mig langar til að vita hvers vegna mér verður kalt þegar ég kem upp úr sundlauginni .
Amma segir að þið vitið allt .
Það er nú ekki skrýtið að þér skuli verða kalt þegar þú kemur upp úr sundlauginni .
Vatn í sundlaugum hér á Íslandi er nokkuð heitt eða 25-30°C og þá er átt við sundlaugarvatnið sem fólk syndir í .
Vatnið í barnalaugum er enn heitara eða um 35°C .
Lofthitinn hér á landi er aftur á móti oftast á bilinu 0-15°C og því eru það mikil viðbrigði fyrir líkamann að koma upp úr heitri lauginni í kalt loftið .
Áhrifin eru enn meiri ef það er vindur eins og oft vill verða á eyjunni okkar .
Þá verður kælingin nefnilega örari .
En aðalástæðan fyrir því að manni verður kalt þegar komið er upp úr vatni er samt sú að húðin kólnar þegar vatn á yfirborði hennar gufar upp .
Til þess að vatn gufi upp þarf mikla orku .
Sú orka kemur meðal annars frá líkama okkar og við þennan orku- eða varmaflutning kólnar okkur .
Þess vegna getur okkur líka orðið kalt þegar við komum upp úr volgum sjó í sjóðheitt loft í sólarlöndum þó að loftið sé þá oft hlýrra en sjórinn .
En einmitt þess vegna hlýnar okkur fljótt aftur þar sem sólin og loftið eru fljót að hita okkur upp .
Taugakerfi okkar skiptist í miðtaugakerfi , sem er heili og mæna , og úttaugakerfi sem eru taugarnar sjálfar .
Úttaugakerfið skiptist síðan í viljastýrða taugakerfið sem stjórnar beinagrindarvöðvum og sjálfvirka taugakerfið sem stjórnar hjartavöðvanum , sléttum vöðvum og kirtlum .
Sjálfvirka taugakerfið skiptist enn fremur í tvær deildir - drifkerfið og sefkerfið .
Þegar streita nær tökum á fólki verður drifkerfi sjálfvirka taugakerfisins virkt .
Drifkerfið örvar alls konar starfsemi eins og nafnið gefur til kynna , til dæmis hjartsláttinn , öndunina og svitamyndun .
Streita er skilgreind sem viðbrögð líkamans við utanaðkomandi áreiti eða kröfum , jafnvel hættu .
Streituviðbrögð eru talin hafa komið fram mjög snemma á þróunarbraut okkar og gera okkur kleift að berjast eða flýja af hólmi þegar hætta steðjar að , stundum kallað « flótta- eða árásarviðbragð » ( e. fight or flight response ) .
Þegar fólk verður stressað eða óttaslegið fara ákveðin líffræðileg ferli af stað í líkamanum sem búa hann undir átök , hvort sem þau felast í flótta eða árás .
Þessu fylgir meðal annars aukin svitamyndun .
Streituviðbrögðin stuðla að því að viðhalda samvægi líkamans .
Aukin svitamyndun þýðir aukin kæling vöðva sem ofhitna þá ekki við aukna spennu og starfsemi .
Nútímamaðurinn lendir kannski ekki oft í þannig lífshættu að hann verði að berjast eða flýja , en andlegt álag er oft mikið og vekur sömu streituviðbrögð og lýst var hér að ofan .
Þannig getur kvíði eða önnur andleg streitueinkenni meðal annars haft í för með sér aukna svitamyndun .
Svitamyndun vegna streitu verður eingöngu í svokölluðum fráseytnum ( e. apocrine ) svitakirtlum sem seyta fitukenndum svita í píplu svitakirtilsins .
Við streitu dregst veggur píplunnar saman og svitinn þrýstist upp á yfirborð húðarinnar .
Þar eru bakteríur sem brjóta hann niður og við það myndast illa lyktandi efnasambönd sem valda svitalyktinni .
Þessa svitakirtla er að finna þar sem mikið er um hársekki ; á höfði , handarkrikum og við kynfæri .
Hægt er að lesa meira um svitakirtla í svari sama höfundar við spurningunni Hvers vegna svitnar maður meira undir höndunum en annars staðar ?
Vísindavefurinn hefur fengið nokkrar spurningar um gulrætur og húðlit .
Meðal þeirra eru : Er hægt að verða appelsínugulur af því að borða gulrætur og ef svo er hvað þarf mikið ?
( Jón Trausti ) Verður maður brúnn af því að borða gulrætur ?
( Valborg ) Er það satt að maður verður gulur af að borða mikið af gulrótum ?
( Margrét ) Ef borðað er mikið af gulrótum getur húðliturinn orðið svolítið gulrótarlegur , það er gul- eða appelsínugulleitur .
Ástæðan fyrir þessu er litarefnið beta-karótín sem mikið er af í gulrótum , en karótín er djúpappelsínugult á lit .
Þetta er fituleysanlegt efni sem safnast fyrir í fituvef líkamans .
Guli liturinn verður venjulega mest áberandi í lófum og á iljum .
Þessi áhrif karótíns á húðlit eru ekki hættuleg og ef hætt er að borða gulrætur dofnar liturinn smátt og smátt þar til hann er orðinn eðlilegur á ný .
Það getur þó tekið nokkrar vikur eða jafnvel mánuði .
Í gulrótum er litarefnið beta-karótín sem í stórum skömmtum getur gefið húðinni appelsínugulan blæ .
Mörg hinna rauðu , appelsínugulu og gulu litarefna í skærlitum fæðutegundum hafa svipuð áhrif á litarhaft og karótín .
Sem dæmi má nefna rauða litarefnið í tómötum sem heitir lýkópen .
Sum dökkgræn matvæli , eins og spínat og spergilkál , innihalda nokkur litarefni , þar á meðal karótín .
Fólk sem er duglegt að borða litrík matvæli er ekki alveg eins viðkvæmt fyrir sólarljósi og fólk sem neytir þeirra í minna mæli .
Þetta þýðir þó ekki að það veiti sólarvörn að fá sér nokkrar gulrætur eða tómata áður en farið er í sólbað !
Eftir neyslu karótíns breytir líkaminn því í A-vítamín .
Þetta vítamín er fituleysanlegt líkt og forveri þess og er nauðsynlegt fyrir heilbrigði húðar og slímhúða .
Einnig er það nauðsynlegt fyrir sjónina , en skortur á því getur valdið náttblindu .
Við fáum A-vítamín beint úr lifur , lýsi og öðrum dýraafurðum , en karótín úr skærlitum jurtaafurðum .
Ekki er hægt að gefa endanlega uppskrift af því hversu mikið af gulrótum eða gulrótarsafa þarf að neyta til að áhrif komi fram á húðinni .
Ástæðan er sú að einstaklingar eru mjög misjafnir þegar kemur að efnaskiptum og hvernig þeir vinna efni úr fæðunni .
Að lokum skal tekið fram að ekki er mælt með því hér að neyta karótíns í mjög stórum skömmtum til að dekkja húðlit sinn .
Vísbendingar eru um að í miklu magni , þá mun meira en í venjulegu mataræði , sé það ekki algjörlega skaðlaust eins og stuttlega er fjallað um á heimasíðu Lýðheilsustöðvar .
Blaðra myndast þegar vökvi sem kallast blóðvatn eða sermi ( e. serum ) safnast fyrir undir húðinni .
Vökvi þessi lekur úr nærliggjandi vefjum og er viðbragð við skaða sem húðin hefur orðið fyrir .
Stundum fyllist blaðra blóði í stað blóðvatns og er þá talað um blóðblöðru .
Blöðrur eru mjög misjafnar að stærð og geta valdið kláða eða eymslum , en stundum eru þær þó einkennalausar .
Þetta fer alfarið eftir því hver orsök blöðrunnar er og stýrir því einnig hvaða meðferð hentar best .
Best er að láta ósprungnar blöðrur eiga sig þar sem þær jafna sig yfirleitt sjálfar tiltölulega fljótt .
Vökvinn í þeim verkar þá sem vörn fyrir húðina sem liggur undir .
Ef þær eru sprengdar er hins vegar meiri hætta á sýkingu og þær gróa seinna .
Valdi blaðra miklum eymslum er gott að setja plástur á hana meðan hún er að gróa og húðin að jafna sig .
Þetta á enn frekar við ef blaðra hefur sprungið , en þá dregur plásturinn úr sýkingarhættu .
Ef blöðrur gróa óvenju seint eða eru mjög kvalafullar ætti að leita læknis sem getur þá greint orsökina og mælt með viðeigandi meðferð .
Blöðrur geta myndast vegna ertingar , svo sem bruna , núnings , kals eða snertingar við ertandi efni .
Margt getur orsakað blöðrur á húðinni .
Má þar fyrst nefna ertingu , sem til dæmis getur orðið þegar eitthvað nuddast við húðina .
Margir kannast til að mynda við blöðrur á fótum vegna þess að skór eru of þröngir eða núast við fótinn af öðrum ástæðum , eða þá einfaldlega vegna langra gönguferða .
Ertandi efni , mikill kuldi eða hiti geta einnig valdið blöðrum .
Mikill kuldi getur komið af stað kali , en þegar húðin fer að hitna á ný myndast oft blöðrur .
Hvers kyns bruni , jafnvel sólbruni , getur einnig valdið blöðrumyndun .
Blöðrur geta líka stafað af snertihúðbólgu ( e. contact dermatitis ) sem eru viðbrögð við tilteknu ertandi efni .
Allt eru þetta dæmi um ertingu á húðinni .
Snertiofnæmi ( e. allergic contact dermatitis ) er ein gerð af húðbólgu eða exemi ( e. eczema ) og getur valdið blöðrum .
Það stafar af ofnæmi fyrir tilteknu efni , til dæmis málmi í skartgripum ( nikkelofnæmi ) , eða eitri , til dæmis frá brenninetlum ( e. poison ivy ) .
Sumar tegundir sýkinga hafa í för með sér blöðrumyndun og má þar nefna hrúður- eða kossageit sem ákveðin tegund klasabaktería ( Staphylococcus ) veldur .
Veirusýkingar geta einnig valdið blöðrum .
Þær helstu eru veirurnar Herpes simplex I og II ( frunsur ofan og neðan mittis ) , Varicella zoster , sem veldur bæði hlaupabólu og ristli , og coxsackie veirusýkingar sem eru algengari í bernsku .
Þekktur sjúkdómur í síðast talda hópnum er gin- og klaufaveiki en hún smitast ekki í menn .
Ýmsir húðsjúkdómar einkennast af blöðrumyndun .
Þar má nefna húðupphlaup ( e. pemphigoid ) , blöðrusótt ( e. pemphigus ) og kláða sem talinn er tengjast glútenóþoli ( e. dermatitis hepetiformis ) .
Ennfremur eru þekktir arfgengir blöðrumyndunarkvillar , eins og Epidermolysis bullosa þar sem þrýstingur eða áverki á húð leiðir til blöðrumyndunar eða Porphyria cutanea tarda þar sem sólarljós framkallar blöðrumyndun .
Höfundi er því miður ekki kunnugt um íslenskt heiti þessara kvilla en báðir flokkast þeir undir ofurnæmi ( e. hypersensitivity ) .
Mörg lyf geta valdið blöðrumyndun .
Sum lyf , svo sem nalídixsýra ( NegGram ) og fúrósemíð ( Lasix ) geta vakið viðbrögð sem enda með blöðrumyndun í húð .
Önnur lyf , eins og doxýsýklín ( Vibramycin ) auka líkur á blöðrumyndandi sólbruna með því að gera húðina viðkvæmari fyrir sólarljósi .
Enn önnur geta haft mun afdrifaríkari áhrif og ýtt undir alvarlegri , jafnvel lífshættulega , blöðrumyndandi kvilla .
Dæmi um slíkt er Lyell ' s-heilkenni ( einnig kallað TEN ) sem lýsir sér í roða og mikilli blöðrumyndun á 30% eða meira af húðinni .
Í kjölfarið geta skemmdir á húðinni orðið mjög alvarlegar og nái þær í gegnum yfirhúðina , líkt og við annars stigs brunasár , getur komið drep í blöðrurnar sem veldur því að húðin flagnar af .
Skoðið einnig svar sama höfundar við spurningunni : Af hverju fær maður blöðrur ?
Margar sögur eru til af því að fólk hafi gránað snögglega í kjölfar áfalls en þetta hefur ekki verið staðfest með vísindalegum rannsóknum .
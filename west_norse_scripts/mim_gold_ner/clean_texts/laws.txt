Athugasemdir við lagafrumvarp þetta .
Í 3. mgr. 76. gr. stjórnarskrár lýðveldisins Íslands , nr. 33/1944 , sbr. 14. gr. stjórnskipunarlaga nr. 97/1995 , segir að börnum skuli tryggja í lögum þá vernd og umönnun sem velferð þeirra krefst .
Í greinargerðinni með frumvarpi til stjórnskipunarlaga , sem varð að fyrrnefndum stjórnskipunarlögum , sagði svo í athugasemdum við 3. mgr. 14. gr. frumvarpsins , sem varð 3. mgr. 76. gr. stjórnarskrárinnar : « Í 3. mgr. 14. gr. er ákvæði sem á sér ekki hliðstæðu í núgildandi mannréttindakafla stjórnarskrárinnar , en í því er mælt fyrir um að með lögum beri að tryggja börnum þá vernd og umönnun , sem velferð þeirra krefst .
Með þessu ákvæði , sem felur í sér vissa stefnuyfirlýsingu og sækir m.a. fyrirmynd í 3. gr. samningsins um réttindi barna og að nokkru einnig í 24. gr. alþjóðasamnings um borgaraleg og stjórnmálaleg réttindi , er einkum gert ráð fyrir að leggja skyldu á löggjafann til að setja lög til að veita börnum fyrrnefnda tryggingu .
Þetta ákvæði getur þó einnig falið í sér öllu veigameiri efnisreglu því unnt gæti verið að sækja stoð eða áréttingu til þess fyrir heimild til undantekninga frá öðrum reglum mannréttindakafla stjórnarskrárinnar ef slíkar undantekningar eru nauðsynlegar til verndar börnum .
Sem dæmi um þetta má benda á að í skjóli 3. mgr. 14. gr. væri væntanlega unnt að skýra undantekningarákvæðin í 3. mgr. 11. gr. frumvarpsins [ sem varð 3. mgr. 73. gr. stjórnarskrárinnar , þó með breytingum er juku vernd tjáningarfrelsis frá því sem upphaflega var ráðgert ] á þann veg að heimilt sé að lögfesta reglur um að banna börnum aðgang að kvikmyndum og öðru myndefni sem sýni ofbeldi þótt tjáningarfrelsi væru settar skorður á þann hátt . »
Í samræmi við framangreint er talið rétt að löggjafinn hafi afskipti af sýningu , sölu og dreifingu kvikmynda og tölvuleikja til verndar velferð barna .
Sú ritskoðun sem í slíkum reglum felst hefur reyndar á sumum sviðum lotið í lægra haldi fyrir tæknibreytingum undanfarinna ára , ekki síst í sjónvarpstækni og með tilkomu veraldarvefsins .
Ný miðlunartækni hefur í reynd gert það sífellt erfiðara að hafa stjórn á því hvaða kvikmynda- eða tölvuleikjaefni fólk notar eða horfir á .
Því hefur aukist ábyrgð foreldra og annarra forsjáraðila á því hvaða kvikmynda- eða tölvuleikjaefni börn þeirra horfa á eða nota , enda má segja að þessir aðilar séu í reynd þeir einu sem hafi einhver tök á að stjórna áhorfi og notkun barna sinna á framangreindu efni .
Hlutverk löggjafans og annarra handhafa ríkisvaldsins er sem fyrr segir að tryggja börnum þá vernd sem velferð þeirra krefst með því að mæla fyrir um skoðun og aldursflokkun kvikmyndaefnis og tölvuleikja með tilliti til skaðlegra áhrifa slíks efnis og sjá til þess að framfylgt sé reglum um sölu og aðra dreifingu til barna undir lögræðisaldri .
Telja verður að löggjafinn og framkvæmdarvaldið geti með slíkum reglum og eftirliti stutt við uppeldishlutverk foreldra í þeim anda sem fram kemur í hinu nýja ákvæði 3. mgr. 76. gr. stjórnarskrárinnar , sbr. 14. gr. stjórnskipunarlaga , nr. 97/1995 .
Með hliðsjón af framangreindum sjónarmiðum var frumvarp þetta samið á vegum menntamálaráðuneytisins .
Með frumvarpinu er einnig fylgt eftir þeim sjónarmiðum er liggja að baki heildarendurskoðun á mannréttindakafla stjórnarskrárinnar frá árinu 1995 , einkum að því er varðar 2. mgr. 73. gr. um heimildir stjórnvalda til að setja tjáningarfrelsi mörk , m.a. til verndar siðgæði og í þágu allsherjarreglu .
Talið er að skoðun kvikmynda á vegum ríkisins fyrir sýningu þeirra og reglur gildandi laga um algert bann gegn ofbeldiskvikmyndum , hafi á sér yfirbragð ritskoðunar .
Við samningu frumvarps þessa var einnig tekið mið af þeirri stefnu sem þegar hefur verið mörkuð í ríkisstjórn , að opinber eftirlitsstarfsemi skuli ekki vera umfangsmeiri en þörf er á .
Þessi stefnumótun kemur fram í lögum um opinberar eftirlitsreglur , nr. 27/1999 , en þau lög ná til reglna um sérstakt eftirlit á vegum hins opinbera með starfsemi einstaklinga og fyrirtækja .
Það er markmið þeirra laga að opinbert eftirlit stuðli að velferð þjóðarinnar , öryggi og heilbrigði almennings , öryggi eigna , umhverfisvernd , eðlilegum viðskiptaháttum og neytendavernd .
Þá má eftirlit á vegum hins opinbera ekki leiða til mismununar né takmarka athafnafrelsi nema almannahagsmunir krefjist .
Samkvæmt lögunum starfar sérstök ráðgjafarnefnd , skipuð af forsætisráðherra , að framkvæmd laganna og skal starf nefndarinnar miða að því að opinberar eftirlitsreglur séu í samræmi við þörf fyrir eftirlit , gildi þess og kostnað þjóðfélagsins af því , sem og að eftirlit á vegum hins opinbera sé jafnan eins hagkvæmt og kostur er fyrir þau fyrirtæki og einstaklinga sem eftirlitið beinist að og fyrir hið opinbera .
Nefndin getur beint tilmælum til forsætisráðherra og annarra ráðherra um að eftirlitsreglur verði endurskoðaðar .
Ráðgjafarnefnd um opinberar eftirlitsreglur hefur meðal annars fjallað um eftirlitsstarfsemi á vegum Kvikmyndaskoðunar , sem starfar samkvæmt lögum nr. 47/1995 , um skoðun kvikmynda og bann við ofbeldiskvikmyndum .
Í bréfi til menntamálaráðherra , dags. 1. ágúst 2000 , benti nefndin á að með lögum nr. 47/1995 væri ekki gætt jafnræðis milli atvinnugreina þar sem eftirlit Kvikmyndaskoðunar beindist aðallega að starfsemi kvikmyndahúsa og dreifingaraðila myndbanda , en sjónvarpsstöðvar væru nánast að öllu leyti undanþegnar því beina eftirliti sem lögin kveða á um .
Einnig var bent á mikinn kostnað fyrir atvinnulífið vegna eftirlitsins .
Lagði nefndin til að Kvikmyndaskoðun yrði lögð niður og lög um hana felld úr gildi , en barnaverndarsjónarmiða yrði gætt með öðrum hætti en lögin gerðu ráð fyrir .
Í tilefni af bréfi ráðgjafarnefndarinnar kynnti ráðuneytið nefndinni í september 2000 drög að frumvarpi sem það hafði látið semja um nýtt fyrirkomulag kvikmyndaskoðunar .
Þar var gert ráð fyrir að opinberu eftirliti yrði hætt og atvinnugreinin sjálf annaðist frumeftirlit með því að barnaverndarsjónarmiða verði gætt við sýningu kvikmynda .
Með bréfi til menntamálaráðuneytisins , dags. 5. febrúar 2001 , lýsti ráðgjafarnefndin þeirri skoðun sinni að í frumvarpsdrögunum fælist veruleg bót miðað við það fyrirkomulag sem nú væri á kvikmyndaeftirliti .
Nefndin lét einnig í ljós þá skoðun að til greina kæmi að í stað þess að hafa sérstök lög um eftirlit með aðgangi barna að kvikmyndum yrði í barnaverndarlög bætt við ákvæði sem bannaði að börnum og ungmennum yrðu sýndar ofbeldismyndir .
Menntamálaráðherra lagði fram framangreint frumvarp á vorþingi 2002 , en það hlaut ekki afgreiðslu .
Frumvarp þetta er að grunni til byggt á fyrra frumvarpi , en þó hafa verið gerðar á því veigamiklar breytingar með ríkari áherslu á barnaverndarsjónarmið .
Þannig er Barnaverndarstofu ætlað ákveðið eftirlitshlutverk með framkvæmd laganna í formi úttekta , stöðvunarheimilda og endurmats á sýningarhæfni kvikmynda og tölvuleikja .
Frumvarpið er frábrugðið fyrra frumvarpi að því leyti að það tekur einnig til eftirlits með aðgangi barna að tölvuleikjum , auk þess sem það nær til ofbeldiskvikmynda og -tölvuleikja , sem og kvikmynda og tölvuleikja sem ógnað geta velferð barna .
Er þá átt við að inntak , efnistök eða siðferðisboðskapur geti vegna orðfæris eða athafna haft alvarleg skaðvænleg áhrif á líkamlegan , andlegan eða siðferðilegan þroska barna , einkum og sér í lagi efni sem felur í sér klám .
Það gefur augaleið að möguleikar opinberra aðila til afskipta af áhorfi ungra barna á kvikmyndaefni og notkun tölvuleikja eru fyrst og fremst bundnir við aðgengi þess aldurshóps að kvikmyndahúsum , myndbandaleigum , verslunum , tölvuverum og leiktækjasölum .
Afskipti opinberra aðila ná hins vegar ekki til þess sem fram fer á einkaheimilum með áhorfi kvikmyndaefnis og spilun tölvuleikja .
Í samræmi við þau sjónarmið sem hér var lýst er í frumvarpinu gert ráð fyrir að bannað verði að sýna ungmennum undir lögræðisaldri ofbeldiskvikmyndir og -tölvuleiki , eða kvikmyndir og tölvuleiki sem ógna velferð barna og bönnuð verði sala og önnur dreifing á slíku efni til barna undir lögræðisaldri , þó þannig að allar kvikmyndir megi hafa til sýningar opinberlega fyrir börn sem náð hafa 14 ára aldri , horfi þau á myndina í fylgd foreldris eða forsjáraðila , sbr. 5. mgr. 3. gr. frumvarpsins .
Er hér farin sú leið að banna aðgang barna undir 14 ára aldri að ofbeldiskvikmyndum eða kvikmyndum sem ógna velferð þeirra nema foreldrar eða aðrir forsjáraðilar þeirra meti það beinlínis svo að þau hafi til þess þroska að horfa á slíkar myndir í þeirra fylgd , svo að þessir aðilar geti skýrt fyrir þeim efnið .
Umrætt ákvæði gildir eðli málsins samkvæmt ekki um tölvuleiki , enda almennt ekki um opinberar sýningar að ræða þegar þeir eiga í hlut heldur fyrst og fremst er þar um að ræða notkun í heimahúsum .
Við heildarendurskoðun á mannréttindakafla stjórnarskrárinnar með stjórnskipunarlögum , nr. 97/1995 , um breyting á stjórnarskrá lýðveldisins Íslands , nr. 33/1944 , með síðari breytingum , var m.a. vernd skoðanafrelsis og tjáningarfrelsis mjög styrkt í sessi hér á landi , sbr. nú 73. gr. stjórnarskrárinnar , svo sem henni var breytt með 11. gr. framangreindra stjórnskipunarlaga .
Samkvæmt viðurkenndri skýringu á 73. gr. stjórnarskrárinnar og 10. gr. mannréttindasáttmála Evrópu , sbr. lög nr. 62/1994 , nær vernd tjáningarfrelsis nú til hvers konar tjáningar án tillits til efnis og þess forms , sem tjáning birtist í .
Meðal annars nær vernd tjáningarfrelsis til kvikmynda og tölvuleikja .
73. gr. stjórnarskrárinnar er svohljóðandi : « Allir eru frjálsir skoðana sinna og sannfæringar .
Hver maður á rétt á að láta í ljós hugsanir sínar , en ábyrgjast verður hann þær fyrir dómi .
Ritskoðun og aðrar sambærilegar tálmanir á tjáningarfrelsi má aldrei í lög leiða .
Tjáningarfrelsi má aðeins setja skorður með lögum í þágu allsherjarreglu eða öryggis ríkisins , til verndar heilsu eða siðgæði manna eða vegna réttinda eða mannorðs annarra , enda teljist þær nauðsynlegar og samrýmist lýðræðishefðum . »
Svo sem fram kemur í 3. mgr. 73. gr. stjórnarskrárinnar er heimilt að setja tjáningarfrelsi skorður með lögum í þeim tilgangi sem í málsgreininni er upp talið , enda teljist skorðurnar nauðsynlegar og samrýmist lýðræðishefðum .
Fyrir brot gegn lögmætum skorðum á tjáningarfrelsi verða menn sóttir til ábyrgðar fyrir dómi , sbr. upphafsákvæði 2. mgr. 73. gr. stjórnarskrárinnar .
Til þeirrar ábyrgðar kemur hins vegar ekki fyrr en eftir að brot hefur verið framið .
Ritskoðun og aðrar sambærilegar tálmanir á tjáningarfrelsinu eru hins vegar með öllu óheimilar , sbr. síðari málslið 2. mgr. 73. gr. stjórnarskrárinnar .
Ritskoðun er skilgreind svo að með henni sé átt við yfirlestur handrits og skoðun annars efnis af hálfu handhafa ríkisvalds til úrlausnar á því hvort efni megi birta .
Ritskoðun er þannig skerðing á tjáningarfrelsinu sem á sér stað fyrir birtingu og er fortakslaust bönnuð í framangreindu stjórnarskrárákvæði .
Fyrir setningu 73. gr. stjórnarskrárinnar gilti ritskoðunarbannið samkvæmt prentfrelsisákvæði eldri stjórnarskrár ( 72. gr. ) aðeins um prentað mál og það sem til prentaðs máls mátti jafna , en eftir stjórnarskrárbreytinguna 1995 gildir ritskoðunarbannið um hvers konar tjáningu .
Ritskoðunarbann íslensku stjórnarskrárinnar er nú víðtækara en yfirleitt er samkvæmt stjórnarskrám Evrópuríkja , enda ákvæðið nýlegt og í anda sterkrar verndar fyrir skoðanafrelsi og tjáningarfrelsi .
Frá árinu 1996 hefur ráðherranefnd Evrópuráðsins haft þemaeftirlit með efndum aðildarríkja Evrópuráðsins á skuldbindingum sínum .
Aðferðafræðin við þemaeftirlitið er að haldnir eru eftirlitsfundir þar sem tiltekin þemu eru tekin til athugunar .
Í kjölfar upplýsingasöfnunar hjá einstökum aðildarríkjum eru gefnar út ályktanir í skýrsluformi og þeim fylgt eftir í samræmi við stofnsáttmála Evrópuráðsins .
Meðal þema sem sætt hafa skoðun eru tjáningar- og upplýsingafrelsi .
Í skýrslu ráðherranefndar Evrópuráðsins frá júlí 2003 kemur fram að ástæða sé til þess að taka til skoðunar reglur um kvikmyndaeftirlit á Íslandi .
Í skýrslunni segir nánar að lög um skoðun kvikmynda hér á landi leggi bann við framleiðslu og dreifingu ofbeldiskvikmynda og að sex manna kvikmyndaskoðunarnefnd , skipuð af menntamálaráðherra , skoði allar kvikmyndir fyrir opinbera sýningu þeirra .
Í skýrslu ráðherranefndarinnar er dregin sú ályktun að hið lögmælta fyrirkomulag sem er á skoðun kvikmynda hér á landi kunni að fela í sér brot gegn stjórnskipunarvernduðum rétti gegn ritskoðun , sbr. 2. mgr. 73. gr. stjórnarskrárinnar .
Í niðurstöðukafla skýrslu ráðherranefndarinnar segir að endurskoða beri fyrirkomulag kvikmyndaskoðunar hér á landi sem felist í því að allar kvikmyndir séu skoðar fyrir sýningu þeirra .
Íslensk stjórnvöld voru í framhaldi af skýrslunni krafin svara við framangreindum athugasemdum ráðherranefndarinnar .
Í svarbréfi menntamálaráðuneytisins til Evrópuráðsins , dags. 3. ágúst 2004 , er fallist á að framangreint fyrirkomulag við skoðun kvikmynda hér á landi af hálfu ríkisins , eins og það hafi lengi verið framkvæmt hér á landi hafi á sér öll einkenni ritskoðunar .
Jafnramt var rakið að ráðgert hafi verið að bregðast við framangreindum ágöllum gildandi laga með frumvarpi til nýrra laga um kvikmyndaeftirlit , laga um eftirlit með aðgangi barna að kvikmyndum , sem lagt hafi verið fram á 127. löggjafarþingi þingveturinn 2001-2002 en það hafi ekki hlotið afgreiðslu .
Í því frumvarpi hafi m.a. verið gert ráð fyrir niðurlagningu þeirrar ríkisstofnunar sem annaðist kvikmyndaskoðun og afnámi ritskoðunar í framangreindri mynd .
Í samræmi við það sem hér að framan hefur verið reifað telur menntamálaráðuneytið rétt að kvikmyndaskoðun af hálfu ríkisvaldsins , eins og hún hefur lengi verið framkvæmd hér á landi samkvæmt settum lögum , nú síðast lögum nr. 47/1995 , um skoðun kvikmynda og bann við ofbeldiskvikmyndum , verði afnumin , enda ber sú skipan sem gilt hefur öll einkenni ritskoðunar .
Skoðun kvikmynda , sem lögin taka til , fer fram fyrir sýningu þeirra .
Óheimilt er að sýna kvikmynd nema með leyfi Kvikmyndaskoðunar , sem er opinber stofnun og Kvikmyndaskoðun getur fyrir fram bannað sýningu kvikmyndar .
Kvikmyndaskoðun getur bundið leyfi til sýninga skilyrðum .
Vísast um þessi efni einkum til 1. mgr. 3. gr. , 1. mgr. 4. gr. og 6. gr. laganna .
Auk þess að fela í sér afnám framangreinds ritskoðunarbanns stjórnarskrárinnar gefur breyting á núverandi fyrirkomulagi kvikmyndaskoðunar kost á mildari ráðum til verndar börnum og ungmennum gegn skaðlegu kvikmyndaefni en fyrirframskoðun af hálfu stjórnvalda .
Til dæmis má gera kvikmyndahúsaeigendum , sjónvarpsstöðvum og öðrum sem framleiða eða dreifa kvikmyndaefni skylt að meta eða láta meta kvikmyndir á eigin vegum fyrir sýningu þeirra .
Verður því ekki sagt að nauðsyn beri til þess í íslensku þjóðfélagi að ríkisvaldið annist skoðun af þessu tagi þar sem viðhlítandi skoðun verður komið við með öðru móti .
Þá geymir frumvarpið það nýmæli að lögfest verði skylda til að meta eða láta meta tölvuleiki sem framleiddir eru eða dreift er hér á land með sama hætti og kvikmyndir .
Með því að stjórnvöld hætti skoðun kvikmynda fyrir sýningu þeirra og sú ríkisstofnun sem hefur annast þetta hlutverk á vegum ríkisins , Kvikmyndaskoðun , verði lögð niður verða þeir aðilar sem gera kvikmyndir eða tölvuleiki , sýna þá , selja eða dreifa með öðrum hætti , og undir íslenska lögsögu heyra , fyrst og fremst ábyrgir gerða sinna fyrir dómi ef þeir gerast sekir um brot á þeim lögum sem heimila skorður á tjáningarfrelsi , sbr. upphafsákvæði 2. mgr. 73. gr. stjórnarskrárinnar og 3. mgr. sömu greinar .
Er það í samræmi við önnur tilvik í íslenskum rétti þar sem tjáningarfrelsi er talið misbeitt , svo sem um prentað mál og útvarpsefni , sbr. V. kafla laga um prentrétt , nr. 57/1956 , og IX. kafla útvarpslaga , nr. 53/2000 .
Ljóst er að efni kvikmynda eða tölvuleikja getur varðað við lög ekki síður en efni annars konar tjáningar , og verður nánar vikið að því síðar hvaða lög koma þar helst til álita .
Af sömu ástæðu og skylt er skv. 2. mgr. 73. gr. stjórnarskrárinnar að hætta skoðun kvikmynda fyrir sýningu þeirra samkvæmt lögum nr. 47/1995 ber að nema úr gildi 2. málsl. 1. mgr. 93. gr. barnaverndarlaga , nr. 80/2002 , svohljóðandi : « Þeim er veitir forstöðu skemmtun eða sýningu sem ætla má að börn muni sækja er skylt að kveðja til barnaverndarnefnd eða fulltrúa hennar og gefa nefndinni kost á að kynna sér efni sýningar á undan almenningi . »
Í hinu tilvitnaða ákvæði , sem var reyndar einnig í eldri barnaverndarlögum , nr. 58/1992 , en mun ekki hafa verið beitt í framkvæmd , eru fyrirmæli um fyrirframskoðun af hálfu stjórnvalds sem ekki eiga lengur við frekar en önnur lagaákvæði sömu ættar .
Með hliðsjón af því sem hér hefur verið rakið er frumvarp þetta byggt á því að eftirliti með aðgangi barna að kvikmyndum og tölvuleikjum verði hagað þannig : 1 .
Skylt er að meta eða láta meta allar kvikmyndir og tölvuleiki sem ætlaðir eru til sýningar eða notkunar fyrir börn undir lögræðisaldri .
2 .
Skylt er að láta þess getið alls staðar , þar sem það á við , ef kvikmynd eða tölvuleikur telst vera ofbeldiskvikmynd eða -tölvuleikur eða kvikmynd eða tölvuleikur telst ógna velferð barna .
3 .
Skylt er að merkja greinilega kvikmyndir og tölvuleiki og umbúðir þeirra um matsniðurstöðu og það hvort mynd eða leikur er aðeins ætlaður til sýningar eða notkunar fyrir fullorðna einstaklinga .
4 .
Skylt er að geta um mat kvikmynda eða tölvuleikja í auglýsingum og annars konar kynningu á þeim og geta þess ef mynd eða leikur er einungis ætlaður til sýningar eða notkunar fyrir fullorðna .
5 .
Skylt er að hafa eftirlit með því að aðgangur að sýningum og afhending á kvikmyndum eða tölvuleikjum sé fyrir hendi .
6 .
Ábyrgðaraðilar samkvæmt frumvarpinu eru þeir sem framleiða kvikmyndir eða tölvuleiki til sýningar eða notkunar hér á landi , hafa kvikmyndir eða tölvuleiki til sýningar , leigu , sölu eða annarrar dreifingar í atvinnuskyni , eftir því sem við á í hverju tilviki .
7.
Kveðið er á um að ábyrgðaraðilar skuli setja sér verklagsreglur um framkvæmd mats , sem styðjast við alþjóðlega viðurkennd skoðunarkerfi .
Verklagsreglurnar ber að birta opinberlega og tilgreina matsstjóra ábyrgðaraðila .
Niðurstöður mats skulu birtar opinberlega og þeim viðhaldið í gagnagrunni sem almenningur skal hafa aðgang að .
8.
Barnaverndarstofa hefur eftirlit með framkvæmd mats á sýningarhæfni kvikmynda og tölvuleikja .
Í því felst m.a. heimild til að láta fara fram úttekt á verklagi framangreindra ábyrgðaraðila .
Barnaverndarstofa fer einnig með stöðvunarheimild á sýningu eða dreifingu kvikmyndar eða tölvuleiks og tekur þátt í endurmati á sýningarhæfni kvikmyndar eða tölvuleiks .
Rétt er að vekja athygli á því að efni kvikmynda eða tölvuleikja getur skaðað margvíslega hagsmuni sem lagaverndar njóta .
Efni kvikmynda eða tölvuleikja , eins og efni tjáningar í öðru formi , getur brotið gegn ýmsum ákvæðum almennra hegningarlaga , nr. 19/1940 , og má þar t.d. geta eftirtalinna ákvæða laganna : 95. gr. , sbr. 10. gr. laga nr. 101/1976 og 2. gr. laga nr. 47/1941 ( óvirðing við erlendar þjóðir og þjóðarmerki , móðganir eða aðdróttanir í garð starfsmanns erlends ríkis sem staddur er hér á landi ) , 209. gr. , sbr. 15. gr. laga nr. 40/1992 ( lostugt athæfi ) , 210. gr. , sbr. 7. gr. laga nr. 39/2000 ( klám , þar á meðal barnaklám ) og XXV. kafla ( ærumeiðingar og brot gegn friðhelgi einkalífs ) .
Með framangreindum dæmum eru ekki tæmandi talin þau tilvik þar sem efni kvikmynda eða tölvuleikja getur varðað við lög þannig að brot valdi fébóta- og / eða refsiábyrgð .
Verða þeir sem brotlegir kunna að gerast sóttir til saka samkvæmt þeim ábyrgðarreglum sem við eiga hverju sinni .
Athugasemdir við einstakar greinar frumvarpsins .
Um 1. gr.
Í þessari grein eru skilgreind hugtökin ábyrgðaraðili , kvikmynd , tölvuleikur , ofbeldiskvikmynd og -tölvuleikur og kvikmynd eða tölvuleikur sem ógnar velferð barna .
Með hugtakinu ábyrgðaraðili er átt við þá aðila sem bera ábyrgð á því að fram fari mat á sýningarhæfni kvikmyndar eða tölvuleiks sem ætlaður er til sýningar eða notkunar fyrir börn undir lögræðisaldri , þ.e. framleiðendur , sýningaraðilar og sölu- og dreifingaraðilar kvikmynda og tölvuleikja í atvinnuskyni hér á landi , sbr. 3. mgr. 2. gr. frumvarpsins .
Að öðru leyti er stuðst við sömu skilgreiningar og í gildandi lögum nr. 47/1995 á hugtökunum kvikmynd , tölvuleikur og ofbeldiskvikmynd , en síðastgreinda hugtakið nær hér einnig til ofbeldistölvuleikja .
Í skilgreiningunni á hugtakinu kvikmynd í 2. tölul. er tekið fram að átt sé við hvers kyns hreyfimyndaefni sem sýnt er í kvikmyndahúsi , sjónvarpi eða öðrum myndflutningstækjum .
Samkvæmt skilgreiningunni falla kvikmyndir undir gildissvið laganna , hvort sem þær eru sýndar í kvikmyndahúsi eða öðrum opinberum stöðum , gefnar úr á myndbandi eða sýndar í sjónvarpi .
Framleiddir sjónvarpsþættir og sjónvarpsmyndir falla jafnframt undir skilgreininguna .
Til þessa telst m.a. svonefnt raunveruleikasjónvarp , þar sem fylgst er með þátttakendum leiks og viðbrögðum þeirra við óvæntum atburðum .
Annað efni í sjónvarpi , þ.e. fréttir og fræðsluefni og aðrir þættir fyrir sjónvarp , falla utan matsskyldu laganna , sbr. 4. gr. frumvarpsins .
Um mat á sýningarhæfni slíks efnis fer eftir 14. gr. útvarpslaga , nr. 53/2000 , sem fjallar um vernd barna gegn skaðlegu efni í sjónvarpi .
Þar er svo fyrir mælt að sjónvarpsstöðvum sé óheimilt að senda út dagskrárefni , þar á meðal auglýsingar , sem gæti haft alvarleg skaðvænleg áhrif á líkamlegan , andlegan eða siðferðilegan þroska barna , einkum og sér í lagi dagskrárefni sem felur í sér klám eða tilefnislaust ofbeldi , á þeim dagskrártíma sem hætta er á að börn sjái viðkomandi efni .
Dagskrárefni sem ekki er talið við hæfi barna skal jafnframt einungis sýnt á þann hátt að tryggt sé með tæknilegum ráðstöfunum að börn á því svæði er útsendingin nær til muni ekki að öðru jöfnu heyra eða sjá slíkar útsendingar .
Þegar slíkt dagskrárefni er sent út skal fara á undan því munnleg viðvörun eða það auðkennt með sjónrænu merki allan þann tíma sem útsendingin stendur yfir .
Þessi ákvæði gilda sérstaklega um sjónvarpsefni , en ákvæðin í frumvarpi þessu , ef að lögum verða , munu gilda um kvikmyndir sem sýndar eru í sjónvarpi , sjónvarpsmyndir og framleidda sjónvarpsþætti .
Ákvæði 1. gr. taka til allra kvikmynda sem falla undir skilgreiningu ákvæðisins , óháð þeim tækjum sem notuð er við miðlunina , þ.e. einu gildir hvort kvikmynd er miðlað til áhorfenda í kvikmyndahúsi , sýnd í sjónvarpi , miðlað um tölvunet og / eða sýnd í tölvu eða öðrum myndflutningstækjum .
Með sama hætti tekur ákvæðið til allra miðla sem kvikmynd kann að vera varðveitt á og notaðir eru til endurmiðlunar ( birtingar ) og óháð því hvort varðveisluformið er hliðrænt eða stafrænt , þar með talið efni sem gert hefur verið aðgengilegt almenningi , um þráð eða þráðlaust , með þeim hætti að hver og einn getur fengið aðgang að því á þeim stað og á þeirri stund sem hann sjálfur kýs .
Þann fyrirvara verður þó að gera í þessu sambandi að skv. 3. mgr. 2. gr. tekur frumvarpið eingöngu til aðila sem gera kvikmyndir aðgengilegar á netinu í atvinnuskyni .
Af þeim sökum fellur birting kvikmyndaverka , myndbrota og þess háttar efnis utan reglna frumvarpsins þegar um birtingu er að ræða sem ekki fer fram í atvinnuskyni eða fjárhagslegum tilgangi .
Það ræður þó ekki úrslitum í þessu sambandi hvort endurmiðlunin fer fram gegn gjaldi .
Það teldist t.d. vera endurmiðlun í atvinnuskyni þegar endurgjalds er aflað með birtingu auglýsinga .
Með sambærilegum hætti og lýst er í skýringum við 2. tölul. tekur tölvuleikjahugtak í 3. tölul. 1. gr. til allra tölvuleikja sem dreift er í atvinnuskyni hér á landi , óháð dreifingaraðferð og -miðlum .
Skilgreiningin á kvikmynd eða tölvuleik sem ógnar velferð barna er nýmæli , en með henni er átt við annars konar efni en ofbeldisefni , sem vegna inntaks , efnistaka eða siðferðisboðskapar getur vegna orðfæris eða athafna haft alvarleg skaðvænleg áhrif á líkamlegan , andlegan eða siðferðilegan þroska barna , einkum og sér í lagi efni sem felur í sér klám .
Byggist skilgreining þessi einkum á orðlagi 14. gr. útvarpslaga , nr. 53/2000 .
Um 2. gr.
Í þessari grein er fjallað um aldursmörk og matsskyldu á kvikmyndum og tölvuleikjum samkvæmt lögunum .
Í 1. mgr. er kveðið á um að bannað sé að sýna börnum undir lögræðisaldri ofbeldiskvikmyndir og -tölvuleiki , sem og kvikmyndir eða tölvuleiki sem ógna velferð þeirra .
Bönnuð er sýning , sala og önnur dreifing á slíku efni til barna sem hafa ekki náð þeim aldri .
Ekki þykir ástæða til þess að halda hinu víðtæka banni sem nú er í 1. mgr. 1. gr. laga nr. 47/1995 , þar sem bannað er að framleiða hér á landi eða flytja til landsins ofbeldiskvikmyndir , sýna , dreifa og selja slíkar myndir , jafnt fullorðnum sem börnum .
Svo víðtækt bann gagnvart fullorðnum verður ekki talið standast tjáningarfrelsisákvæði 73. gr. stjórnarskrárinnar .
Auk þess er það svo , eins og tekið er fram í hinum almennu athugasemdum að framan , að tæknibreytingar undanfarinna ára , ekki síst í sjónvarpstækni , hafa í reynd gert það sífellt erfiðara að hafa stjórn á því hvaða kvikmyndaefni fullorðnir horfa á .
Rétt þykir hins vegar að banna börnum undir lögræðisaldri aðgang að ofbeldiskvikmyndum og -tölvuleikjum og kvikmyndum og tölvuleikjum sem ógna velferð barna .
Þá þykir rétt að miða hér við lögræðisaldur með hliðsjón af þeirri breytingu sem varð á lögræðislögum með lögum nr. 71/1997 þegar sjálfræðisaldur var hækkaður úr 16 í 18 ár til samræmis við fjárræðisaldur .
Þetta hefur þá þýðingu að meta skal allar kvikmyndir og tölvuleiki sem ætlaðir eru til sýningar , sölu eða annarrar dreifingar hér á landi fyrir börn undir lögræðisaldri með tilliti til hvort leyfa beri eða takmarka sýningu , notkun eða afhendingu á slíku efni við tiltekið aldursskeið innan lögræðisaldurs , sbr. 2. mgr. 2. gr. frumvarpsins .
Þess má hér geta að samkvæmt skilgreiningu í 1. mgr. 3. gr. barnaverndarlaga nr. 80/2002 , er við það miðað að börn séu einstaklingar yngri en 18 ára .
Er þetta í samræmi við skilgreiningu 1. gr. í samningi Sameinuðu þjóðanna um réttindi barnsins , en þar merkir barn hvern þann einstakling sem ekki hefur náð 18 ára aldri , nema hann nái fyrr lögræðisaldri samkvæmt lögum þeim sem hann lýtur .
Skylda til að framfylgja banni eða takmörkun á aðgangi barna að kvikmyndum eða afhendingu kvikmyndar eða tölvuleiks hvílir á þeim aðilum sem taldir eru upp í 3. mgr. 2. gr. frumvarpsins , sbr. 2. málslið 2. mgr.
Í 2. mgr. er kveðið á um að meta skuli allar kvikmyndir og tölvuleiki sem ætlaðir eru til sýningar , sölu eða annarrar dreifingar hér á landi fyrir börn undir lögræðisaldri með tilliti til hvort leyfa beri eða takmarka sýningu , notkun eða afhendingu á slíku efni við tiltekið aldursskeið innan lögræðisaldurs .
Þetta þýðir jafnframt að ekki verður lögskylt að meta aðrar myndir eða tölvuleiki en þá sem ætlaðir eru til sýningar eða notkunar fyrir börn undir lögræðisaldri , þ.e. ekki er nauðsynlegt að láta meta þær myndir eða tölvuleiki sem aðeins eru ætlaðir fyrir fullorðna áhorfendur .
Myndir og tölvuleiki sem eingöngu eru ætlaðir til sýningar fyrir fullorðna áhorfendur ber hins vegar að merkja þannig , sbr. 3. mgr. 3. gr. frumvarpsins , og um það ber að geta í öllum auglýsingum og annarri kynningu á viðkomandi efni , sbr. 4. mgr. 3. gr. frumvarpsins .
Framangreind aldursregla styðst við þau rök að megintilgangur frumvarpsins er að tryggja að fram fari mat á kvikmyndum og tölvuleikjum sem á markað eru settir fyrir börn og ungmenni á mismunandi aldursskeiðum .
Sá háttur er einnig á hafður t.d. í Danmörku að þar eru ekki ritskoðaðar kvikmyndir sem einungis eru ætlaðar fullorðnum áhorfendum .
Í síðari málslið 2. mgr. er mælt fyrir um að reglur fyrri málsliðar 2. mgr. gildi einnig um ítarefni sem dreift er með kvikmyndum og tölvuleikjum og kynningarefni fyrir kvikmyndir og tölvuleiki .
Er hér átt við bakgrunnsefni , klippt atriði og aðrar upplýsingar sem kann að vera dreift með kvikmyndum og tölvuleikjum og sýnishorn annarra kvikmynda og tölvuleikja sem kunna að fylgja sýningu eða notkun kvikmyndar eða tölvuleiks , sem og birting slíkra myndbrota í auglýsingum , t.d. í sjónvarpi .
Gildir þá regla fyrri málsliðar 2. mgr. um birtingu slíks ítarefnis og sýnishorna .
Í 3. mgr. er skylda til að meta kvikmyndir og tölvuleiki skv. 2. mgr. lögð á þá aðila sem framleiða slíkt efni til sýningar eða sölu hér á landi eða hafa slíkt efni til sýningar , leigu , sölu eða annarrar dreifingar í atvinnuskyni hér á landi .
Það er álit ráðuneytisins að ákvæði greinarinnar geti ekki talist fela í sér óheimilar skorður á tjáningarfrelsi , sbr. m.a. það sem í hinum almennu athugasemdum var sagt um 3. mgr. 76. gr. stjórnarskrárinnar .
Rétt er að taka fram varðandi birtingu og dreifingu kvikmynda og tölvuleikja á netinu að svo framarlega sem sú birting og dreifing fer fram atvinnuskyni ber ábyrgðarmaður skv. 3. mgr. sambærilega ábyrgð og gildir um dreifingu áþreifanlegra eintaka eftir frumvarpinu .
Ábyrgð á dreifingu á netinu verður þó ekki lögð á fjarskiptafyrirtæki , þjónustuveitendur og aðra þá sem eingöngu gegna hlutverki milliliðar gagnvart endanlegum notanda , sbr. ákvæði V. kafla laga um rafræn viðskipti og aðra rafræna þjónustu , nr. 30/2002 .
Matsskylda samkvæmt framansögðu hvílir þannig á einstökum ábyrgðaraðilum , en um framkvæmd matsins skal fara eftir útgefnum verklagsreglum sem ábyrgðaraðilar hafa sett sér , sbr. 1. mgr. 3. gr. frumvarpsins .
Að mati menntamálaráðuneytisins er með þessu fyrirkomulagi gengið eins langt og unnt er í ríkisafskiptum af skoðun kvikmynda og tölvuleikja .
Vegna ritskoðunarbanns 2. mgr. 73. gr. stjórnarskrárinnar verður naumast með lögum gengið lengra en mæla fyrir um eftirlit Barnaverndarstofu með framangreindri matsstarfsemi , sbr. 1. mgr. 5. gr. frumvarpsins .
Í eftirlitinu felst heimild til að láta fara fram úttekt á verklagsreglum ábyrgðaraðila .
Að þessu leyti er matsstarfsemi ábyrgðaraðila sambærileg við ýmsa atvinnustarfsemi sem unnin er eftir gæðakerfi , enda geta ábyrgðaraðilar komið sér upp gæðakerfi vegna mats skv. 2. mgr. 2. gr. frumvarpsins .
Ábyrgð á matinu hvílir þó alltaf á aðilum skv. 3. mgr. 2. gr. frumvarpsins , að sjálfsögðu að viðlagðri ábyrgð skv. 2. mgr. 5. gr. frumvarpsins .
Gert er ráð fyrir að mat á kvikmyndum eða tölvuleikjum verði miðað við þá mismunandi aldursflokka sem einstakar kvikmyndir eða tölvuleikir eru taldir henta til sýningar eða notkunar fyrir .
Ber í þessu sambandi sérstaklega að hafa í huga að tilteknar kvikmyndir eða tölvuleikir teljast geta haft skaðleg áhrif á siðferði eða sálarlíf barna eftir aldursþroska þeirra .
Vænta má að útgefnar verklagsreglur ábyrgðaraðila verði mótaðar af þeim aðilum sem matið annast og engin ástæða til að ætla að þær muni í neinu verulegu víkja frá þeim aldursviðmiðunum sem nú gilda .
Mynd getur til dæmis verið metin henta til sýningar fyrir alla eða fyrir börn og ungmenni yfir tilteknum aldri , svo sem eldri en 7 , 10 , 12 , 14 , 16 eða 18 ára , eftir því sem við á hverju sinni .
Athugasemdir við lagafrumvarp þetta .
I. Almennar athugasemdir .
Á árinu 1999 fól dómsmálaráðherra sifjalaganefnd að endurskoða gildandi barnalög .
Þeirri vinnu lauk á fyrr á þessu ári með því að nefndin lét ráðherra í té frumvarp til barnalaga .
Í ráðuneytinu var gerð breyting á 1. mgr. 42. gr. frumvarpsins samkvæmt ábendingum réttarfarsnefndar og frumvarpið sem hér lítur dagsins ljós er því í öllum meginatriðum það frumvarp sem sifjalaganefnd samdi .
Í sifjalaganefnd áttu sæti Páll Hreinsson , prófessor við lagadeild Háskóla Íslands , formaður , Drífa Pálsdóttir , skrifstofustjóri í dóms- og kirkjumálaráðuneytinu , og Valborg Þ. Snævarr hæstaréttarlögmaður .
Ritari nefndarinnar var Kristrún Kristinsdóttir , lögfræðingur í dóms- og kirkjumálaráðuneytinu .
Nefndinni til aðstoðar var enn fremur Jóhanna Gunnarsdóttir , lögfræðingur í dóms- og kirkjumálaráðuneytinu .
Gildandi barnalög eru nr. 20 frá árinu 1992 , með síðari breytingum .
Með þeim voru á sínum tíma gerðar verulegar breytingar á íslenskum barnarétti og margvísleg nýmæli tekin upp eins og þau að heimila foreldrum sem búa ekki saman að semja um að fara sameiginlega með forsjá barns .
Þá var dómstólum og fyrst berum orðum falin úrlausn forsjármála .
Á þeim tæpa áratug sem liðinn er frá gildistöku laganna hafa miklar breytingar orðið á viðhorfum og sjónarmiðum í barna- og fjölskyldurétti , bæði hér á landi og erlendis , og því tímabært að endurskoða þau í ljósi fenginnar reynslu og þróunar .
Sifjalaganefnd varð ljóst strax við upphaf endurskoðunar laganna á árinu 1999 að taka þyrfti afstöðu til fjölmargra sjónarmiða og álitaefna og var ákveðið á fyrstu fundum nefndarinnar að veita ýmsum þeim stofnunum , félaga- og hagsmunasamtökum sem láta sig málefni á sviði barnaréttar varða tækifæri til þess að koma sjónarmiðum sínum og tillögum á framfæri við sifjalaganefnd í tilefni fyrirhugaðrar endurskoðunar .
Þeir sem nefndin ritaði bréf í þessu skyni voru Barnaheill , Barnaverndarráð , Barnaverndarstofa , Dómarafélag Íslands , Félag ábyrgra feðra , Félag einstæðra foreldra , Fjölskylduráð , Heimili og skóli , Íslandsdeild OMEP ( Bernskan ) , Jafnréttisráð , karlanefnd Jafnréttisráðs , Kvenréttindafélag Íslands , Lögmannafélag Íslands , Samtökin 78 , Sálfræðingafélag Íslands , Stéttarfélag íslenskra félagsráðgjafa , Sýslumannafélag Íslands og umboðsmaður barna .
Þeir sem létu sifjalaganefnd í té ábendingar og tillögur voru Barnaheill , Barnaverndarráð , Barnaverndarstofa , Dómarafélag Íslands , Félag ábyrgra feðra , Fjölskylduráð , Jafnréttisráð , karlanefnd Jafnréttisráðs , Lögmannafélag Íslands , Stéttarfélag íslenskra félagsráðgjafa og umboðsmaður barna .
Þá bárust og athugasemdir frá Tryggingastofnun ríkisins .
Um sumt voru flestir umsagnaraðilar sammála en um annað voru sjónarmið ósamræmanleg .
Sifjalaganefnd tók allar athugasemdir og ábendingar sem henni bárust til efnislegrar athugunar og var við samningu frumvarpsins tekið tillit til fjölmargra þeirra .
Þá hefur nefndin við samningu frumvarpsins haft sérstaka hliðsjón af þeim alþjóðlegu samningum og samþykktum sem Ísland er aðili að og varða málefni á sviði barnaréttar .
Sérstaklega hefur verið litið til samnings Sameinuðu þjóðanna um réttindi barnsins og mannréttindasáttmála Evrópu , en einnig til norræns samstarfs á sviði sifjaréttar .
Þá er og vert að geta þess að litið hefur verið til starfa sérfræðinganefndar Evrópuráðsins í fjölskyldurétti ( CJ-FA ) , tillit tekið til þeirra meginreglna um lagalega stöðu barna sem greinir í sérstakri skýrslu , « White Paper » , sem nefndin hefur látið gera og þess gætt að frumvarpið sé í samræmi við þær meginreglur .
Sifjalaganefnd fékk Jóhönnu Bryndísi Bjarnadóttur lögfræðing til að gera úttekt á þeim lagareglum sem gilda í nokkrum nágrannaríkjum varðandi þvingunarúrræði til að koma á umgengni þegar um umgengnishindrun er að ræða .
Var litið til þessa við samningu nýmæla frumvarpsins sem að slíkum þvingunarúrræðum lúta og er skýrslan fylgiskjal I með frumvarpinu .
Við samningu frumvarpsins var enn fremur litið til áfangaskýrslu nefndar sem dómsmálaráðherra skipaði 1997 , forsjárnefndar , til að kanna reynslu af sameiginlegri forsjá , úrræði laga til að þvinga fram umgengni o.fl.
Við samningu frumvarpsins hafði sifjalaganefnd jafnframt samráð við Skúla Guðmundsson , skrifstofustjóra Þjóðskrár , Hagstofu Íslands , sérstaklega um I. kafla frumvarpsins , svo og um önnur þau ákvæði er lúta að skráningu barns og feðrun .
Þótt ljóst væri í upphafi að huga þyrfti að fjölmörgum þáttum við endurskoðun laganna var í fyrstu óljóst hversu víðtækar breytingar yrðu lagðar til og hvort samið yrði frumvarp til breytinga á barnalögum eða frumvarp til nýrra barnalaga .
Eftir því sem störfum nefndarinnar vatt fram kom æ betur í ljós að best færi á að sett yrðu ný barnalög , enda nýmæli orðin fjölmörg auk margvíslegra breytinga .
Þegar fyrir lá að frumvarp til nýrra barnalaga mundi líta dagsins ljós þótti ástæða til að huga sérstaklega að uppbyggingu frumvarpsins , með það fyrir augum að gera það eins aðgengilegt og skýrt og unnt væri , ekki síst með það að markmiði að auðvelda ólöglærðum að glöggva sig á efni þess .
Sú athugun leiddi til uppstokkunar á kaflaskipan frumvarpsins , miðað við gildandi barnalög , og þykir hin nýja framsetning mun gleggri en hin eldri .
Þegar sifjalaganefnd hafði lokið við gerð draga að frumvarpi til barnalaga , í árslok 2001 , voru þau send áðurnefndum aðilum og fleirum til kynningar og þeim gefinn kostur á að veita nefndinni umsögn sína um þau .
Athugasemdir bárust frá Barnaverndarráði , Barnaverndarstofu , Dómarafélagi Íslands , Félagi ábyrgra feðra , Fjölskylduráði , Fjölskylduþjónustu kirkjunnar , Jafnréttisstofu , Lögmannafélagi Íslands , Samtökunum 78 , Stéttarfélagi félagsráðgjafa , Sýslumannafélagi Íslands , sýslumanninum á Akranesi , sýslumanninum í Reykjavík og umboðsmanni barna .
Flestir þessara umsagnaraðila lýstu mikilli ánægju með frumvarpsdrögin en fram komu þó ýmsar ábendingar og athugasemdir og sem fyrr var tekið tillit til þeirra við samningu frumvarpsins .
Eftir að umsagnir þessara aðila lágu fyrir þótti sifjalaganefnd rétt , að gefnu tilefni , að kalla sérstaklega eftir áliti sérfróðra manna á því hvernig væri best að skipa réttarstöðu barns í forsjármáli , einkum hvort talist gæti forsvaranlegt að veita barni stöðu aðila í slíku máli .
Leitað var til sálfræðinganna Aðalsteins Sigfússonar , Guðfinnu Eydal og Þorgeirs Magnússonar í þessu skyni og skiluðu þeir nefndinni skýrslu sinni um efnið og er hún fylgiskjal II með frumvarpi þessu .
Niðurstaða skýrsluhöfunda var mjög í samræmi við skoðanir og álit sifjalaganefndar en nánar verður vikið að efni skýrslunnar í umfjöllun um VI. kafla .
Verða nú helstu nýmæli frumvarpsins reifuð í kafla II í athugasemdum þessum en síðan verður vikið að einstökum köflum frumvarpsins .
II.
Helstu nýmæli frumvarpsins .
Í frumvarpi þessu er að finna mörg nýmæli .
Rétt þykir að gefa yfirlit yfir þau helstu til glöggvunar en umfjöllun um þau er enn fremur að finna í athugasemdum við hvern kafla og einstakar greinar , eftir því sem við á .
Nýmæla frumvarpsins er hér getið í sem næst þeirri röð sem þau koma fram í frumvarpinu .
1 .
Skylda móður til að feðra barn .
Í gildandi barnalögum er ekki að finna ákvæði sem leggur afdráttarlausa skyldu á móður til að feðra barn sitt .
Þrátt fyrir augljósa hagsmuni barns af því að vera feðrað hefur fram til þessa ekki þótt rétt að skylda móður til þess með beinum lagafyrirmælum að feðra barn sitt en sifjalaganefnd telur tímabært að stíga það mikilvæga skref nú .
Með þessu er stefnt að því að réttur barns til að þekkja báða foreldra sína , sem mælt er fyrir um í samningi Sameinuðu þjóðanna um réttindi barnsins , sé virtur .
Þrátt fyrir að sifjalaganefnd sé þeirrar skoðunar að taka beri upp skylduákvæði eins og lýst hefur verið er nefndin einhuga um að ekki sé rétt að leggja til að viðurlögum verði beitt láti móðir hjá líða að feðra barn .
Bæði þykir hið nýja ákvæði um málsaðild manns , sem telur sig föður barns , að faðernismáli draga úr þörf á viðurlagaákvæðum , auk þess sem reynsla Dana af því að beita sektum í tilfellum sem þessum þykir ekki hafa skilað tilætluðum árangri og er því ekki í frumvarpi þessu lagt til að unnt verði að beita slíkum úrræðum .
2 .
Reglur um feðrun barns verða einfaldaðar .
Samkvæmt gildandi barnalögum telst eiginmaður móður faðir barns hennar sem fætt er í hjúskap þeirra .
Hið sama á við um mann sem er í sambúð með móður samkvæmt því sem greinir í þjóðskrá eða öðrum ótvíræðum gögnum .
Lagt er til að þessar reglur verði einfaldaðar þannig að barn karls og konu sem búa saman verði ekki sjálfkrafa feðrað nema því aðeins að þau hafi tilkynnt Þjóðskrá um sambúð sína .
3 .
Móðerni barns við tæknifrjóvgun .
Lagt er til að lögfest verði ákvæði sem afdráttarlaust kveður á um að kona sem elur barn eftir tæknifrjóvgun teljist móðir þess .
Á síðari árum hafa orðið miklar framfarir í læknavísindum og ný tækni hefur gert mörgum barnlausum foreldrum kleift að eignast barn .
Með því að lögfesta ákvæði af þessum toga er komið í veg fyrir hugsanlegar deilur um móðerni barns í þeim tilvikum þegar notaðar eru gjafaeggfrumur við tæknifrjóvgun en ekki eggfrumur konunnar sem gengur með barn og elur það .
4 .
Réttarstaða sæðisgjafa .
Í frumvarpinu er að finna ákvæði um réttarstöðu sæðisgjafa en samkvæmt því telst maður ekki faðir barns ef hann gefur sæði í þeim tilgangi að það verði notað við tæknifrjóvgun á annarri konu en eiginkonu hans eða sambúðarkonu , svo framarlega sem tæknifrjóvgun fer fram í samræmi við ákvæði laga um tæknifrjóvgun .
Gefi maður sæði í öðrum tilgangi telst hann hins vegar faðir barns sem getið er með sæði hans , í samræmi við almennar faðernisreglur .
Sambærileg ákvæði er ekki að finna í gildandi lögum .
5 .
Skráning barns í þjóðskrá .
Þykir rétt að í barnalögum sé berum orðum tryggður réttur barns sem fram kemur í 7. gr. samnings Sameinuðu þjóðanna um réttindi barns , að það skuli skráð þegar eftir fæðingu .
Með því að mæla fyrir um skráningu barns í þjóðskrá þegar eftir fæðingu þess þykir réttur barnsins , til að tilvist þess í ríkinu sé opinberlega viðurkennd , vera tryggður .
6 .
Heimild manns sem telur sig föður barns til að höfða faðernismál .
Í dómi Hæstaréttar frá 18. desember 2000 er fjallað um heimild manns til þess að fá úr því skorið með dómi hvort hann sé faðir barns .
Samkvæmt gildandi barnalögum er sóknaraðili faðernismáls barnið sjálft eða móðir þess .
Í framangreindu máli hafði maður leitt að því líkur að hann væri faðir tiltekins barns og krafðist hann viðurkenningar á því .
Héraðsdómur hafði vísað málinu frá á þeim grundvelli að maðurinn gæti ekki samkvæmt barnalögum átt aðild að faðernismáli .
Niðurstaða Hæstaréttar var sú að eins og á stóð gætu takmarkanir barnalaga á aðild faðernismáls ekki staðið í vegi fyrir því að maðurinn fengi úrlausn dómstóla um efniskröfur sínar .
Ákvæði barnalaga voru með öðrum orðum talin brjóta gegn 70. gr. stjórnarskrárinnar .
Í ljósi þessa dóms og þeirra sjónarmiða sem reifuð eru undir 1. lið hér að framan er lögð til breyting á ákvæðum barnalaga um aðild að faðernismálum , þannig að maður , sem telur sig föður barns , geti höfðað faðernismál .
Ákvæði frumvarpsins er í samræmi við fyrrgreindar meginreglur sérfræðinganefndar Evrópuráðsins um lagalega stöðu barns .
7.
Málsvari í faðernismálum , vefengingarmálum og málum til ógildingar á faðernisviðurkenningu .
Lagt er til að dómara verði heimilt þegar sérstaklega stendur á að skipa stefnda í faðernismáli málsvara , en slíka heimild er ekki að finna í gildandi lögum .
Hliðstætt ákvæði er hins vegar að finna í 2. mgr. 117. gr. hjúskaparlaga , nr. 31/1993 , þ.e. um málsvara í hjúskaparmáli .
Einkum eru höfð í huga þau tilvik þegar stefndi er útlendingur og dvelst ekki hér á landi , en þá verður oft ekki komið við úrræðum 15. gr. frumvarpsins varðandi mannerfðafræðilegar rannsóknir .
Málsvari , sem er trúnaðarmaður stefnda , hefur samráð við umbjóðanda sinn ef unnt er og getur m.a. leiðbeint honum um ákvæði barnalaga og rétt hans og skyldur samkvæmt þeim og í tengslum við málið .
Sömu heimildir til skipunar málsvara eru lagðar til í vefengingarmálum og málum til ógildingar á faðernisviðurkenningu .
8.
Vernd barna gegn ofbeldi meðal forsjárskyldna .
Í frumvarpinu er leitast við að setja fram hverjar forsjárskyldur eru með fyllri og skýrari hætti en gert er í gildandi lögum .
Nýmæli er að sérstaklega er tiltekið að meðal forsjárskyldna sé skylda forsjármanna til að vernda barn gegn andlegu og líkamlegu ofbeldi og annarri vanvirðandi háttsemi .
Þótt vissulega megi leiða þessi skyldu af hinum almennt orðuðu ákvæðum gildandi laga þykir rétt , vegna mikilvægis hennar , að færa hana berum orðum í barnalög .
9.
Sjálfvirkri forsjá stjúpforeldris og sambúðarmaka verður breytt .
Samkvæmt gildandi barnalögum öðlast stjúpforeldri eða sambúðarmaki sjálfkrafa forsjá fyrir barni maka eða sambúðarmaka síns , sem hinir síðastnefndu fara með forsjá fyrir , strax við stofnun hjúskapar þeirra eða sambúðar .
Gildir þetta jafnvel þótt foreldri barnsins fari með forsjá þess ásamt hinu kynforeldrinu , þ.e. forsjáin sé sameiginleg .
Með þessu móti geta forsjármenn barns orðið fjórir .
Engin rök þykja vera til þess að forsjármenn barns geti orðið svo margir og er því lagt til að stjúpforeldri eða sambúðarmaki öðlist aðeins forsjá barns með foreldri þess þegar foreldrið fer eitt með forsjá .
10 .
Forsjá sambúðarmaka verður ekki sjálfkrafa við stofnun sambúðar .
Auk þeirra takmarkana sem nefndar eru í 9. lið er lagt til að forsjá karls eða konu fyrir barni sambúðarmaka komist ekki á fyrr en að liðnu einu ári frá skráningu sambúðar þeirra í þjóðskrá .
Það verða því gerðar sérstakar kröfur til lengdar sambúðar foreldris og sambúðarmaka en ekki að sama skapi til lengdar hjúskapar foreldris og stjúpforeldris .
Hjúskapur og sambúð eru hér ekki lögð að jöfnu , en víðar eru í lögum gerðar ríkari kröfur til varanleika sambúðar en hjónabands og má í þessu sambandi benda á ákvæði laga um ættleiðingar .
11 .
Yfirlýsing um forsjárskipan barns eftir andlát forsjárforeldra .
Samkvæmt gildandi lögum er lögbundið hvernig fer um forsjá barns að foreldrum þess látnum .
Lagt er til að lögfest verði heimild fyrir foreldra til þess að mæla fyrir um , með sérstakri yfirlýsingu , hver skuli fara með forsjá barns þeirra að þeim látnum .
Rétt er að undirstrika að yfirlýsing foreldris um það hver skuli að því látnu taka við forsjá barns hefur því aðeins gildi að hún sé ekki andstæð lögum og að hún sé í samræmi við hagsmuni barns .
Ákvæðið helst í hendur við 51. gr. lögræðislaga , nr. 71/1997 , en þar er mælt fyrir um heimild foreldris til þess að ákveða hver skuli að því látnu vera fjárhaldsmaður barns .
Ákvæði lögræðislaga fjalla aðeins um þann þátt lögráða barns er felst í fjárhaldi þess og við samningu frumvarps til lögræðislaga var á sínum tíma lagt til að ákvæði af þessum toga yrði einnig sett í barnalög , þ.e. um þann þátt lögráðanna er tekur til persónulegra haga barns , forsjár .
Tillaga sifjalaganefndar nú er því í samræmi við þá tillögu , en jafnframt vegna þarfar , sem vart hefur orðið við í þjóðfélaginu , á að slíkar yfirlýsingar hafi gildi að lögum .
12.
Tímabundnir samningar um forsjá .
Lagt er til að foreldrum verði heimilað að gera með sér tímabundna samninga um forsjá barns , en slíka heimild er ekki að finna í gildandi barnalögum .
Margvíslegar ástæður geta legið að baki því að foreldrar vilja gera með sér tímabundna samninga um forsjá og þykir rétt með tilliti til hagsmuna barns að heimila slíka samninga .
13 .
Aðeins dómstólar leysa úr ágreiningsmálum um forsjá .
Heimild dómsmálaráðuneytisins til að skera úr forsjárágreiningi verður afnumin verði frumvarp þetta að lögum .
Við setningu gildandi barnalaga var um það rætt í sifjalaganefnd að leggja úrlausn forsjármála alfarið í hendur dómstóla en frá því var horfið , einkum með hliðsjón af langri reynslu ráðuneytisins af úrlausn slíkra mála .
Af hálfu sifjalaganefndar var þó á sínum tíma út frá því gengið að skrefið yrði stigið til fulls í náinni framtíð og að dómstólum yrði alfarið falið að greiða úr forsjármálum og eru breytingartillögur nefndarinnar nú því rökrétt framhald þeirra fyrirætlana .
Ekki verður séð að álag muni aukast á dómstóla við þessar breytingar , þar sem forsjármálum hefur fækkað jafnt og þétt í dómsmálaráðuneytinu .
Til skýringar má geta þess að á árinu 2000 voru aðeins kveðnir upp 3 úrskurðir í forsjármálum í ráðuneytinu og á árinu 1999 voru kveðnir upp 2 úrskurðir .
Á árinu 2001 voru 2 úrskurðir kveðnir upp og frá janúar til apríl 2002 hefur verið úrskurðað í einu forsjármáli í ráðuneytinu .
14 .
Heimild dómara til þess að dæma um meðlagsgreiðslur og umgengni í forsjármálum .
Samkvæmt gildandi lögum er úrlausn meðlags- og umgengnismála einvörðungu í höndum stjórnvalda .
Þegar ákvörðun um forsjá barns liggur fyrir þurfa foreldrar því að leita til sýslumanns í því skyni að fá úrskurð um umgengni eða meðlag , ef ágreiningur er um þessa þætti .
Foreldrar þurfa einnig að leita til sýslumanns að því er meðlagsgreiðslur varðar , þrátt fyrir að samkomulag sé um meðlagið , þar sem samningar um meðlag eru því aðeins gildir að þeir séu staðfestir af sýslumanni .
Sifjalaganefnd leggur til að dómstólum verði veitt heimild í vissum tilvikum til þess að dæma um meðlag og umgengni .
Úrlausnarvald dómstóla verði þó bundið við þau mál er dómstólar hafa til meðferðar og varða ágreining foreldra um forsjá barns eða faðerni , sbr. síðar .
Áður en dómari leysir úr kröfum aðila um forsjá barns fer yfirleitt fram ítarleg rannsókn á högum þess og foreldranna .
Nauðsynlegar upplýsingar liggja því fyrir í málinu til þess að taka megi einnig afstöðu til krafna um umgengni og meðlagsgreiðslur enda eru öll þessi atriði efnislega samofin .
Það þykir því augljóst hagræði fyrir foreldra að geta fengið ákvörðun um umgengni og meðlag í sama máli og tekin er afstaða til forsjár barns .
Áréttað er að heimild dómara til að dæma um umgengnisrétt foreldris og barns og meðlag er bundin við að forsjármálið sé til meðferðar fyrir dómi .
Í öllum öðrum tilvikum verður að beina umgengnis- og meðlagsmáli til sýslumanns .
15 .
Heimild dómara til að úrskurða til bráðabirgða um umgengni og meðlag á meðan dómsmál um forsjá er rekið .
Lagt er til að dómari fái heimild til þess að ákveða umgengni og meðlagsgreiðslur til bráðabirgða , meðan forsjármál er til meðferðar , auk þess sem hann getur ákveðið að forsjá verði áfram sameiginleg meðan mál er til lykta leitt .
Dómari getur þá ákveðið hjá hvoru foreldra barn skuli búa , jafnvel að barn skuli búa til skiptis hjá þeim .
Ákvæðin eru til þess fallin að stuðla að því að barn haldi tengslum við báða foreldra sína undir rekstri máls og draga úr líkum á því að annað foreldri öðlist betri stöðu en hitt ef mál dregst á langinn , sem og að tryggja barni framfærslu beggja foreldra sinna .
16 .
Heimild dómara til að skipa málsvara fyrir stefnda í forsjármáli .
Reglur einkamálalaga um útivist þykja ekki eiga skilyrðislaust við í forsjármálum vegna tillits sem taka þarf til hagsmuna barns .
Vísast að öðru leyti um þetta nýmæli til umfjöllunar um 7. lið hér að framan .
17 .
Réttur barns til að tjá sig um mál ekki bundinn við 12 ára aldur barns .
Réttur barns til að tjá sig um mál verður bundinn við að barn hafi náð nægilegum þroska til að tjá sig um mál en ekki þykir rétt að binda þann rétt við ákveðinn aldur barns .
Nýmæli þetta styðst m.a. við þau rök sem fram koma í fskj. 2 með frumvarpinu .
18 .
Staðfesting sýslumanns á samningum um umgengni .
Unnt verður að fullnusta slíkan samning með sama hætti og úrskurð um umgengni .
19 .
Sýslumaður getur úrskurðað um umgengni þegar forsjá er sameiginleg .
Rétt þykir að styrkja ákvæði barnalaga um sameiginlega forsjá með því að heimila sýslumanni að úrskurða um umgengni barns og foreldris sem það býr ekki hjá , þótt forsjá sé í höndum beggja foreldra .
Samkvæmt gildandi lögum er úrskurðarvald sýslumanns bundið við þau tilvik þegar forsjá er í höndum annars foreldris en umgengniságreiningur foreldra , sem fara sameiginlega með forsjá barns , leiðir til þess að forsendur sameiginlegrar forsjár teljast brostnar .
Þykir það samræmast hagsmunum barns best að sýslumaður geti ákveðið umgengni þess og foreldris sem það býr ekki hjá með úrskurði , þótt forsjá sé og verði áfram sameiginleg .
Af þessu leiðir jafnframt að hægt verður að neyta sömu þvingunarúrræða ef umgengni er tálmað þegar forsjá er sameiginleg samkvæmt samningi foreldra og eiga við þegar forsjá er í höndum annars foreldris .
20 .
Ný þvingunarúrræði vegna brota á umgengnisrétti .
Samkvæmt gildandi barnalögum er eina úrræðið til að knýja fram efndir á úrskurði um umgengni álagning dagsekta .
Lagt er til að lögfest verði nýtt þvingunarúrræði vegna brota á umgengnisrétti til viðbótar beitingu dagsekta , þ.e. að umgengni verði komið á með beinni aðfarargerð ef álagning og innheimta dagsekta skilar ekki viðunandi árangri .
Mikilvægi þess að barn hafi tækifæri til þess að þekkja og njóta samvista við það foreldri sem það býr ekki hjá er undirstrikað með margvíslegum hætti í frumvarpi þessu .
Tillaga sifjalaganefndar um að umgengnisrétti verði komið á með beinni aðfarargerð er þáttur í því .
Rétt er að geta þess að í löggjöf flestra norrænna ríkja er að finna hliðstæð ákvæði , sbr. nánar fylgiskjal I með frumvarpi þessu .
Þá má einnig geta þess að frá 1. nóvember 1996 hefur , skv. 6. gr. laga nr. 160/1995 , verið skylt að framfylgja erlendri umgengnisákvörðun hér á landi með beinni aðfarargerð á grundvelli Evrópusamnings frá 1980 um viðurkenningu og fullnustu ákvarðana varðandi forsjá barna og endurheimt forsjár barna .
Því hefur um nokkurt skeið gætt ósamræmis milli erlendra umgengnisákvarðana og íslenskra , að því er þvingunarúrræði varðar .
Nái fyrrgreind tillaga sifjalaganefndar fram að ganga verður bætt úr því ósamræmi .
Þá eru og lagðar til breytingar á ákvæðum um dagsektir sem þvingunarúrræði þegar umgengni er tálmað .
21.
Sýslumaður getur úrskurðað um meðlag þegar forsjá er sameiginleg .
Eins og vikið hefur verið að í 19. lið að framan er lagt til að sýslumaður geti úrskurðað um umgengni þegar foreldrar fara sameiginlega með forsjá barns samkvæmt samningi .
Með sömu rökum og þar er greint frá er lagt til að sýslumaður fái heimildir til að úrskurða í meðlagságreiningi foreldra , þrátt fyrir að forsjá barns sé í höndum beggja .
Hið sama gildir um framlög vegna sérstakra útgjalda , svo sem vegna fermingar og tannréttinga .
22 .
Dómarar fá heimildir til þess að dæma um meðlagsgreiðslur í faðernismálum .
Með skírskotun til sömu hagræðissjónarmiða og getið er í 14. lið hér að framan er lagt til að dómara verði heimilt að kröfu að dæma um meðlag í faðernismálum , en samkvæmt gildandi lögum þarf móðir barns ávallt að snúa sér til sýslumanns í kjölfar faðernisdóms með meðlagskröfu sína .
Ekki þykja hníga rök að því að færa dómara í faðernismáli vald til að dæma um umgengni föður og barns .
Athugasemdir við einstakar greinar frumvarpsins .
Um I. kafla .
Áður en nánar verður vikið að efni I. kafla frumvarpsins þykir rétt að benda sérstaklega á að sifjalaganefnd leggur til að ekki verði tekið upp í frumvarpið ákvæði sem svarar til I. kafla gildandi barnalaga um gildissvið laganna .
Í því felst þó engin vísbending um breytingar á gildandi rétti .
Í ættleiðingarlögum , sem skírskotað er til í 1. gr. barnalaga , segir að kjörbarn öðlist sömu réttarstöðu gagnvart kjörforeldrum , ættmennum þeirra og þeim sem eru í kjörsifjum við þá eins og væri það eigið barn kjörforeldra og við ættleiðingu falla niður lagatengsl barnsins við kynforeldra þess .
Það leiðir samkvæmt því af eðli máls að ákvæði frumvarpsins taka til sambands kjörbarns og kjörforeldris .
Þá þykir það ekki hafa neina þýðingu í sjálfu sér að skírskota til þess í upphafi laganna að þau gildi um tiltekin börn eftir því sem nánar greini í þeim , sbr. 2. málsl. 1. gr. gildandi laga .
Að því er fósturbörn varðar sérstaklega tekur sifjalaganefnd fram að um málefni þeirra er kveðið í XII. kafla nýju barnaverndarlaganna , sem samþykkt voru á Alþingi 30. apríl 2002 , og kemur m.a. fram þar að það skuli tiltaka í fóstursamningi hver fari með forsjá barns og að hvaða leyti og hvernig framfærslu þess skuli háttað .
Í 2. mgr. 1. gr. gildandi barnalaga segir nú að réttarstaða barna sé í hvívetna hin sama , nema lög mæli á annan veg .
Sifjalaganefnd telur rétt barna til jafnrar réttarstöðu varinn af þeim ákvæðum sem er að finna í mannréttindakafla stjórnarskrárinnar , sbr. lög nr. 33/1944 , ásamt síðari breytingum , og því ekki nauðsynlegt að tiltaka þetta sérstaklega í frumvarpinu .
Í því sambandi má einnig benda á að í samningi Sameinuðu þjóðanna um réttindi barnsins , sem Ísland er aðili að , sbr. lög nr. 18/1992 , er m.a. er mælt svo fyrir um að aðildarríki skuli virða og tryggja hverju barni innan lögsögu sinnar þau réttindi sem kveðið er á um í samningnum , án mismununar af nokkru tagi .
Þykir því ekki lengur þörf á að hafa sérstakt ákvæði á þessa lund í barnalögum .
I. kafli frumvarpsins ber yfirskriftina « Móðerni og faðerni barns » .
Þar er skipað reglum er mæla fyrir um hvernig barn verður feðrað , sbr. nú II. kafla barnalaga , og enn fremur er þar að finna sérstakt ákvæði um móðerni barns , sem er nýmæli .
Í kaflanum er auk þess að finna önnur nýmæli og ýmsar breytingar frá gildandi lögum sem rétt er að geta áður en vikið er að einstökum ákvæðum kaflans .
Í fyrsta lagi má nefna það nýmæli sem er að finna í upphafsákvæði frumvarpsins .
Í ákvæðinu er lögð skylda á móður til að feðra barn sitt .
Þótt ákvæði gildandi barnalaga gangi vissulega út frá því sem almennri reglu að barn sé feðrað og að í lögunum sé kveðið á um rétt og skyldur beggja foreldra gagnvart barni í margvíslegu tilliti og enn fremur rétt barns gagnvart foreldrum sínum er hér um ákveðna stefnumörkun að ræða því hingað til hefur ekki þótt rétt að ganga svo langt að skylda móður til að feðra barn sitt .
Á síðari árum hafa sjónarmið í barnarétti hins vegar breyst mikið , ekki síst hefur vaxandi áhersla verið lögð á rétt barns til að þekkja báða foreldra sína og njóta umönnunar þeirra og samvista við þau bæði .
Má m.a. sérstaklega nefna að í samningi Sameinuðu þjóðanna um réttindi barnsins skuldbinda aðildarríki sig til að tryggja að komið sé í framkvæmd réttindum barns til að þekkja foreldra sína , eftir því sem unnt sé .
Hið nýja ákvæði 1. gr. er í samræmi við þessi sjónarmið .
Í öðru lagi má nefna að nokkrar breytingar eru gerðar á því hvernig hin svokallaða « pater est » -regla kemur til framkvæmda .
« Pater est » -reglan felur það í sér í hnotskurn að eiginmaður eða sambúðarmaður móður skuli sjálfkrafa teljast faðir barns hennar .
Það er með öðrum orðum litið svo á að löglíkur séu fyrir faðerni barns þegar móðir er í hjúskap eða sambúð skráðri í Þjóðskrá og því sé ekki þörf á sérstökum feðrunaraðgerðum þegar svo stendur á .
Sérstök vandamál skapast ef móðir barns hefur verið í hjúskap eða sambúð með manni A á getnaðartíma barns en manni B við fæðingu barns .
Í skýrslu vinnuhóps á vegum sérfræðinganefndar Evrópuráðsins , sem getið er um í almennum athugasemdum , er mælt fyrir um að ríki skuli hafa í löggjöf sinni reglur sem skera úr um faðerni barns þegar svona stendur á .
Sifjalaganefnd þykja ákvæði gildandi barnalaga ekki nægilega skýr hvað þetta varðar og er því í frumvarpinu sérstaklega tekið á þessu álitaefni .
Lagt er til að því verði slegið föstu að eiginmaður móður eða maður sem er í skráðri sambúð með móður þegar barn fæðist , maður B , teljist sjálfkrafa faðir barns þegar svona háttar til .
Sú tillaga þykir samræmast þeim sjónarmiðum sem dómur Mannréttindadómstóls Evrópu í máli « Nyland gegn Finnlandi » frá 29. júní 1999 er byggður á .
Í málinu hélt maður því fram að hann væri faðir barns fyrrverandi eiginkonu sinnar , sem þá var í hjúskap með öðrum manni .
Dómstóllinn komst að þeirri niðurstöðu að maðurinn hefði ekki myndað nein tilfinningaleg tengsl við barnið og samband hans við barnið félli ekki innan skilgreiningar á því hvað teldist fjölskyldulíf .
Það hafi verið réttlætanlegt fyrir innanríkisdómstólinn að leggja meiri áherslu á hagsmuni barnsins og fjölskyldunnar sem það tilheyrði en hagsmuni mannsins af því að fá viðurkennda líffræðilega staðreynd .
Rétt er að undirstrika að hér er aðeins verið að fjalla um hvaða reglur eigi að gilda um sjálfkrafa feðrun barns .
Faðerni barns sem ákvarðað er með þessum hætti getur eftir sem áður verið vefengt samkvæmt reglum frumvarpsins um vefengingarmál , sbr. kafla III.
Fleiri breytingar eru lagðar til á efni 3. mgr. 2. gr. gildandi laga .
Að mati sifjalaganefndar er « pater est » -reglan eins og hún er nú fram sett í barnalögum of víðtæk .
Samkvæmt henni telst maður sem móðir býr með samkvæmt því sem greinir í þjóðskrá eða öðrum ótvíræðum gögnum faðir barns hennar .
Lagt er til að « pater est » -reglan verði aðeins látin taka til eiginmanns móður og manns sem er í skráðri sambúð með móður .
Til þess að um sjálfkrafa feðrun barns verði að ræða þurfi sambúð foreldranna því að hafa verið tilkynnt Þjóðskrá .
Samkvæmt tillögum nefndarinnar telst því maður sem býr með móður í óskráðri sambúð ekki sjálfkrafa faðir barns hennar heldur verður hann að viðurkenna faðerni barns í samræmi við 4. gr. frumvarps þessa eða foreldrarnir að skrá sambúð sína í þjóðskrá , sbr. seinni málslið 3. mgr. 2. gr. frumvarps þessa .
Í þessu sambandi er á það bent að skráning sambúðar í Þjóðskrá er einföld og gerð með tilkynningu til Hagstofunnar .
Sú tilkynning verður þó að vera skrifleg og stafa frá báðum aðilum .
Þessar breytingar hafa að öllum líkindum í för með sér að þeim börnum fækkar sem sjálfkrafa eru feðruð samkvæmt beinum lagafyrirmælum og við fyrstu sýn mætti því draga þær ályktanir að tillögur sifjalaganefndar fælu í sér ákveðna skerðingu á réttindum barns .
Sú er ekki reyndin og kemur þar fleira en eitt til .
Í fyrsta lagi verður að benda á að ákvæðið eins og það er núna hefur minni þýðingu í framkvæmd en ætla mætti og kann auk þess að vera til þess fallið að skapa réttaróvissu .
Samkvæmt orðanna hljóðan er maður sem í raun býr með móður barns faðir þess , hvort sem sambúð þeirra hefur verið skráð í þjóðskrá eða ekki .
Ef sambúð foreldranna hefur ekki verið tilkynnt þjóðskrá hefur Hagstofa Íslands , sem m.a. hefur það hlutverk að gefa út fæðingarvottorð barna , hins vegar ekki forsendur til réttrar skráningar á faðerni barns og því skráist sambúðarmaður móður ekki sjálfkrafa faðir þess , þegar svona háttar til , þrátt fyrir skýr ákvæði laganna .
Hin opinbera skráning á faðerni barns verður því ekki í samræmi við réttarstöðu barnsins .
Tillaga sifjalaganefndar horfir hér til einföldunar og eyðir þeirri óvissu sem fylgir hinni óskráðu sambúð að þessu leyti .
Í öðru lagi verður til þess að líta að sifjalaganefnd leggur til að tekið verði upp nýtt ákvæði í barnalög er kveður á um skyldu móður til að feðra barn sitt , sbr. athugasemd við 1. gr. , sbr. og 7. gr. hér á eftir og eftirlitsskyldu Hagstofu Íslands í tengslum við það , og í þriðja lagi er rétt að benda á tillögur sifjalaganefndar um heimild manns , sem telur sig föður barns , til höfðunar faðernismáls .
Tvö síðastgreindu atriðin munu væntanlega leiða til þess að þeim börnum fækkar sem ekki verða feðruð , þrátt fyrir þrengingu 3. mgr. 2. gr. frumvarpsins .
Í þessu sambandi er rétt að geta þess að mjög fá börn á Íslandi eru ófeðruð .
Að beiðni sifjalaganefndar kannaði Hagstofa Íslands hvernig faðerni barna , sem fæddust 1998 , væri háttað .
Þetta ár fæddust 4.178 börn .
Í 14 tilvikum lýsti móðir engan föður að barni við fæðingu þess , eða í 0,33% tilvika .
Þann 23. nóvember 1999 reyndust 12 börn enn ófeðruð eða 0,28% , og í 8 tilvikum af þessum 12 hafði móðir ekki lýst neinn mann föður , eða í 0,19% tilvika .
Í þriðja lagi er lagt er til að tekin verði upp ný ákvæði um faðerni og móðerni við tæknifrjóvgun .
Efni laga um tæknifrjóvgun , nr. 55/1996 , og II. kafla barnalaga skarast að nokkru en í lögunum um tæknifrjóvgun er þó fyrst og fremst kveðið á um hvar , hvenær og hvernig tæknifrjóvgun megi fara fram .
Eðlilegt þykir að ákvæðum sem varða móðerni og faðerni barns sem getið er við tæknifrjóvgun , sé skipað í barnalögum .
Í barnalögum er nú að finna ákvæði um faðerni barns , sem getið er við tæknifrjóvgun , en með frumvarpi þessu er lagt til að ákvæðið verði gert fyllra , auk þess sem upp eru tekin ákvæði um móðerni barns .
Hin nýju ákvæði eru að danskri fyrirmynd og þótt ætla megi að ekki reyni oft á ákvæði af þessum toga þykir engu að síður rétt að lögfesta þau til að taka af öll tvímæli í þessum efnum .
Að því er reglur um móðerni varðar er tekið fram að spurning getur að sjálfsögðu því aðeins vaknað um móðerni barns sem getið er við tæknifrjóvgun að um gjafaeggfrumur sé að ræða .
Lagt er til að því verði slegið föstu að kona er elur barn sem getið er við tæknifrjóvgun teljist móðir þess , burtséð frá því , hvort hennar eigin eggfrumur eru notaðar við tæknifrjóvgunina eða gjafafrumur .
127. löggjafarþing 2001-2002 .
Þskj. 437 - 338. mál .
Frumvarp til laga um búfjárhald o.fl.
( Lagt fyrir Alþingi á 127. löggjafarþingi 2001-2002. )
I. KAFLI Markmið , yfirstjórn og skilgreiningar .
1. gr.
Tilgangur laga þessara er að tryggja góðan aðbúnað búfjár , að það hafi ætíð nægilega beit / fóður og vatn , að við framleiðslu búfjárafurða sé eingöngu notað hraust og heilbrigt búfé , enn fremur að setja reglur um vörslu búfjár og afla hagtalna .
2. gr.
Landbúnaðarráðherra hefur á hendi yfirstjórn þeirra mála er lúta að meðferð búfjár og eftirliti með búfjárhaldi sem kveðið er á um í lögum þessum .
Með búfé er í lögum þessum átt við alifugla , geitfé , hross , kanínur , loðdýr , nautgripi , sauðfé og svín .
Rísi ágreiningur um hvað skuli falla undir hugtakið búfé sker landbúnaðarráðherra úr þeim ágreiningi .
3. gr.
Í lögum þessum er merking eftirfarandi hugtaka sem hér segir : 1 .
Aðbúnaður búfjár er umhirða , húsakostur og / eða skjól .
2 .
Friðað svæði er land afmarkað vörslulínu sem hindrar aðgang búfjár .
3 .
Gripheld girðing er mannvirki úr ýmsu efni sem reist er til að hindra frjálsa för búfjár .
Hún er breytileg að gerð og gæðum eftir tegund .
Girðing getur miðast við aldur og kyneiginleika búfjár , verið fjárheld , hrossheld , nautgripaheld , graðpeningsheld o.s.frv.
4 .
Hagaganga er það þegar eigandi búfjár kemur því í haga til annars aðila án þess að taka landið á leigu og gerir um það samning .
Sá aðili verður þar með umráðamaður búfjárins .
5 .
Landspilda er ákveðinn hluti lands sem afmarkaður hefur verið .
6 .
Lausaganga er þegar búfé getur gengið í annars manns land í óleyfi .
7.
Lausagöngubann er bann sem sveitarstjórn samþykkir fyrir sveitarfélagið í heild eða hluta þess og auglýsir í Stjórnartíðindum til að koma í veg fyrir lausagöngu búfjár , einnar tegundar eða fleiri .
8.
Umráðamaður búfjár er eigandi búfjár eða aðili sem er ábyrgur fyrir fóðrun , aðbúnaði , og vörslu þess í samræmi við gildandi reglur í viðkomandi sveitarfélagi og samkvæmt samningi milli aðila .
9.
Umráðamaður lands er sá aðili sem hefur rétt til að ráðstafa nýtingu landsins .
10 .
Tilsjónarmaður er sá aðili sem tekið hefur að sér fóðrun og eftirlit með aðbúnaði en ber ekki ábyrgð á því nema gerður hafi verið um það samningur og er hann þá þar með orðinn umráðamaður búfjár .
11 .
Varsla búfjár er þegar umráðamaður búfjár heldur því innan afmarkaðs svæðis .
12.
Vörslukrafa er krafa eða viðmiðun um gerð og gæði tiltekinnar vörslu , mismikil eftir tegund , aldri og kyneiginleikum búfjár .
13 .
Vörslulína er gripheld girðing , hlið og önnur mannvirki svo og náttúrlegur farartálmi sem kemur algerlega í veg fyrir frjálsa för búfjár allt árið eða á þeim tímum árs þegar búfjár er von á svæðinu .
14 .
Vörsluskylda er skilyrðislaus krafa um að umráðamaður búfjár ábyrgist að búfé í umsjá hans sé haldið innan afmarkaðs svæðis allt árið eða tiltekna hluta þess .
II. KAFLI
Takmörkun búfjárhalds .
4. gr.
Sveitarstjórn heldur skrá yfir alla þá sem halda búfé .
Skrá skal bæði hjón , alla aðila félagsbús og bústjóra og stjórnarformenn annarra félaga .
Skrána skal uppfæra árlega og senda fyrir 15. janúar ár hvert búnaðarsamböndum , héraðsdýralæknum og Bændasamtökum Íslands og skulu samtökin halda heildarskrá fyrir allt landið .
5. gr.
Sveitarstjórn er heimilt að setja samþykkt um búfjárhald .
Landbúnaðarráðherra staðfestir slíka samþykkt og birtir í Stjórnartíðindum að fenginni umsögn Bændasamtaka Íslands .
Í samþykktum sveitarstjórna um búfjárhald má ákveða að tiltekið búfjárhald sé með öllu bannað í viðkomandi sveitarfélagi eða takmarkað á tilteknum svæðum innan sveitarfélagsins .
Verði búfjáreigandi fyrir atvinnutjóni vegna banns eða takmarkana á búfjárhaldi , þannig að bótum varði , skal greiða bætur úr sveitarsjóði .
Um mat bóta skv. 2. mgr. skal fara að hætti mats á eignarnámsbótum og sér matsnefnd eignarnámsbóta um framkvæmd matsins .
III. KAFLI
Varsla búfjár .
6. gr.
Sveitarstjórnum , einni eða fleiri samliggjandi sveitarfélaga , er heimilt , til að koma í veg fyrir ágang búfjár , að ákveða að umráðamönnum búfjár sé skylt að hafa það í vörslu allt árið eða tiltekinn hluta ársins .
Heimild þessi getur jafnt tekið til alls umdæmis viðkomandi sveitarfélags eða afmarkaðra hluta þess , svo sem umhverfis þéttbýli eða fjölfarna vegi .
Þar sem sveitarstjórn hefur gert umráðamönnum búfjár skylt að hafa búfé í vörslu skal vera gripheld girðing og ber umráðamaður búfjár ábyrgð á að svo sé .
Um kostnað við uppsetningu girðinga og viðhald fer eftir ákvæðum girðingar- og vegalaga .
7. gr.
Graðpeningi skal haldið í vörslu sem hér segir : 1 .
Naut , 6 mánaða og eldri , allt árið .
2 .
Hrútar og hafrar , á tímabilinu frá 1. nóvember til 1. maí ár hvert .
3 .
Graðhestar eða laungraðir hestar , 10 mánaða og eldri , allt árið .
4 .
Aðrar búfjártegundir en framan greinir , allt árið .
Lögreglustjóri skal hlutast til um að graðpeningur , sem ekki er í öruggri vörslu , sé handsamaður og honum komið í örugga vörslu .
Eigandi getur leyst til sín viðkomandi graðpening gegn greiðslu áfallins kostnaðar .
Við ítrekuð brot skal graðhestur seldur nauðungarsölu samkvæmt nauðungarsölulögum en felldur verði hann ekki seldur .
Öðrum graðpeningi skal slátrað og sölu- eða frálagsverð látið mæta áföllnum kostnaði .
8. gr.
Umráðamanni lands er heimilt að ákveða að tiltekið og afmarkað landsvæði sé friðað svæði og er þá umgangur og beit búfjár þar bönnuð .
Slík ákvörðun skal tilkynnt viðkomandi sveitarfélagi og skal liggja fyrir umsögn búnaðarsambands um að vörslulínur séu fullnægjandi og uppfylli ákvæði laganna , sbr. 3. gr.
Sveitarstjórn skal auglýsa slíka ákvörðun í Stjórnartíðindum .
Umráðamaður lands skal fyrir 15. maí á hverju vori framvísa til sveitarstjórnar umsögn búnaðarsambands um að vörslulína sé fullnægjandi .
Um skiptingu kostnaðar við vörslulínu á landamerkjum fer eftir ákvæðum girðingar- og vegalaga .
9. gr.
Komist búfé inn á friðað svæði , sbr. 8. gr. , skal umráðamaður lands ábyrgjast handsömun þess og koma því í örugga vörslu .
Skal hann þá þegar kanna hver er réttur eigandi að hinu handsamaða búfé og tilkynna honum þegar í stað hvar búféð er .
Hafi umráðamaður búfjár ekki fundist eða sinnt fyrirmælum um að sækja búféð innan tveggja sólarhringa frá tilkynningu er umráðamanni lands heimilt að afhenda viðkomandi lögreglustjóra búféð sem ráðstafar því í samráði við sveitarstjórn .
Umráðamaður lands ber ábyrgð á því að búfé hafi nægilegt fóður og vatn á meðan það er í vörslu hans .
Lögreglustjóri , sveitarstjórn og umráðamaður lands eiga lögveð í búfénu fyrir sannanlegum kostnaði .
IV. KAFLI
Um forðagæslu , eftirlit og talningu búfjár .
10. gr.
Búfjáreftirlit er á ábyrgð sveitarfélaga og skal rekið sameiginlega , að minnsta kosti af minni sveitarfélögum , á starfssvæðum sem kveðið er á um í reglugerð , sbr. 4. tölul. 17. gr.
Sveitarfélög skulu ráða búfjáreftirlitsmann , einn eða fleiri eftir umfangi hvers svæðis , og sjá honum fyrir starfsaðstöðu og búnaði til starfsins .
Búfjáreftirlitsmenn hafa eftirlit með ásetningi búfjár , aðbúnaði , fóðrun og þar með beit .
Til starfsins skal velja menn sem hafa a.m.k. búfræðimenntun .
Áður en búfjáreftirlitsmenn taka til starfa skulu þeir sækja sérstakt námskeið á vegum Bændasamtaka Íslands sem samræmir jafnframt framkvæmd búfjáreftirlits .
Bændasamtök Íslands skulu útbúa sérstaka handbók fyrir búfjáreftirlitsmenn með helstu upplýsingum .
Um sérstakt hæfi búfjáreftirlitsmanna fer eftir stjórnsýslulögum , nr. 37/1993 .
Sveitarfélög á hverju starfssvæði geta með samkomulagi sín í milli falið sérstökum aðila umsjón með fjárreiðum og aðstöðu fyrir búfjáreftirlitið , t.d. búnaðarsamböndum , eða falið stærsta sveitarfélaginu að hafa umsjón með þessum þáttum .
Kostnaður við búfjáreftirlit greiðist af sveitarfélögunum .
Þeim er þó heimilt að innheimta eftirlitsgjald af búfjáreigendum fyrir sannanlegum kostnaði við búfjáreftirlitið samkvæmt gjaldskrá sem landbúnaðarráðherra staðfestir .
Eftirlitsgjaldið skal standa undir kostnaði við akstur og vinnustundir búfjáreftirlitsmanns í samræmi við umfang eftirlits hjá hverjum og einum .
Einnig skal í gjaldskrá fjalla um kostnað sem hlýst af handsömun , fóðrun og hýsingu gripa , sbr. 9. , 15. og 16. gr. , eftir því sem við getur átt í hverju tilviki .
Á hverju búfjáreftirlitssvæði sem nær yfir fleiri en eitt sveitarfélag starfar búfjár eftirlitsnefnd skipuð þremur fulltrúum og jafnmörgum til vara og eru þeir valdir af sveitarfélögunum eftir hverjar sveitarstjórnarkosningar til fjögurra ára .
Búfjáreftirlitsnefnd kemur saman a.m.k. tvisvar á ári , þ.e. að vori og hausti .
Búfjáreftirlitsnefnd annast yfirstjórn búfjáreftirlitsins fyrir hönd sveitarfélaganna , gerir fjárhagsáætlanir um rekstur eftirlitsins og leggur þær fyrir sveitarstjórnir til samþykktar .
Búfjáreftirlitsmenn gefa búfjáreftirlitsnefnd skýrslu um störf sín á fundum nefndarinnar .
11. gr.
Á hverju hausti og eigi síðar en 1. nóvember sendir búfjáreftirlitsmaður öllum umráðamönnum búfjár á sínu starfssvæði haustskýrslu frá Bændasamtökum Íslands til útfyllingar ásamt reglum um útfyllingu .
Á skýrslunni skal koma fram fjöldi ásetts búfjár af hverri tegund og allt búfé í hagagöngu og á hvaða jörð eða landspildu það er .
Einnig skal koma fram aðbúnaður alls búfjár , gróffóðurforði af hefðbundnum nytjatúnum og leigutúnum og fyrningar auk upplýsinga um aðra fóðuröflun .
Ef til er gagnagrunnur þar sem upplýsingar þessar liggja fyrir getur landbúnaðarráðuneytið heimilað að fella niður þessa upplýsingaöflun .
Umráðamaður búfjár skal senda haustskýrslu útfyllta til viðkomandi búfjáreftirlitsmanns í síðasta lagi 20. nóvember .
Hafi búfjáreftirlitsmaður ekki fengið haustskýrslu útfyllta frá einhverjum umráðamanni búfjár fyrir tilskilinn frest skal hann fara og skoða hjá viðkomandi og ber umráðamaður búfjár kostnaðinn af því í samræmi við gildandi gjaldskrá .
Slíkri skoðun skal lokið eigi síðar en 20. desember ár hvert .
12. gr.
Búfjáreftirlitsmaður fer á hverjum vetri , fyrir 15. apríl , í eftirlitsferð til allra umráðamanna búfjár í umdæmi sínu sem ekki starfrækja innra eftirlit eða hafa gæðastjórnun viðurkennda af Bændasamtökum Íslands og skulu þeir láta búfjáreftirlitsmanni í té vorskýrslu , sbr. 4. tölul. 17. gr.
Búfjáreftirlitsmaður lítur eftir aðbúnaði búfjár og fóðrun og sannreynir fjölda búfjár .
Þar sem gerðar hafa verið athugasemdir við aðbúnað og / eða fóðrun búfjár á síðustu 15 mánuðum , miðað við 15. apríl , skal búfjáreftirlitsmaður halda uppi sérstöku eftirliti , t.d. með því að fara í aukaeftirlitsferðir .
Um gjaldtöku vegna eftirlits fer samkvæmt gildandi gjaldskrá , sbr. 4. mgr. 10. gr.
13. gr.
Búfjáreftirlitsmaður sendir frumrit og fyrsta afrit af útfylltum búfjáreftirlitsskýrslum skv. 11. gr. til viðkomandi búnaðarsambands eigi síðar en 31. desember ár hvert .
Búnaðarsamband yfirfer gögnin og sendir Bændasamtökum Íslands frumritið eigi síðar en 20. janúar .
Bændasamtökin annast úrvinnslu þeirra upplýsinga sem fram koma á skýrslunum .
Það sama á við um skýrslur skv. 12. gr. komi þar fram breytingar á fjölda búfjár .
Upplýsingar úr skýrslunum eru heimilar til afnota fyrir Hagstofu Íslands , Hagþjónustu landbúnaðarins , Bændasamtök Íslands og aðra opinbera aðila að fengnu leyfi landbúnaðarráðuneytisins .
Landbúnaðarráðherra er heimilt að ákveða sérstaka talningu búfjár og ber ráðuneytið kostnað sem af því hlýst .
14. gr.
Séu gripir í hagagöngu á eyðijörðum eða landspildum þar sem ekki er föst búseta skal umráðamaður búfjár ætíð tilgreina tilsjónarmann , fyrirframsamþykktan af sveitarstjórn , sem sér um fóðrun og eftirlit með aðbúnaði búfjárins og viðkomandi beitilöndum .
Umráðamaður búfjár ber alltaf ábyrgð á fóðrun , beit og aðbúnaði .
Nafn tilsjónarmanns skal skráð á viðkomandi búfjáreftirlitsskýrslum .
Umráðamaður lands er ábyrgur fyrir því að fullnægjandi upplýsingar séu til um fjölda búfjár í hagagöngu og umráðamann þess .
15. gr.
Meini umráðamaður búfjár búfjáreftirlitsmanni um aðgang að gripahúsum og / eða beitilöndum þannig að ekki verði komið við eftirliti og upplýsingaöflun samkvæmt lögum þessum skal búfjáreftirlitsmaður tilkynna sveitarstjórn það samdægurs .
Takist sveitarstjórn ekki að leiða málið til lykta innan tveggja sólarhringa skal sveitarstjórn óska eftir aðstoð lögreglustjóra og jafnframt tilkynna það til landbúnaðarráðherra .
Lögreglustjóri skal , þegar hann fær tilkynninguna , fela lögreglu að fara innan sólarhrings með búfjáreftirlitsmanni til skoðunar og eftirlits .
Óheimilt er að fara í þessum tilgangi inn í gripahús án leyfis ábúenda eða umráðamanns búfjár nema að undangengnum dómsúrskurði .
Umráðamaður búfjár er hlut á að máli ber allan kostnað sem af aðgerðum þessum hlýst og fer um gjaldtöku eftir gildandi gjaldskrá , sbr. 4. mgr. 10. gr.
Sveitarstjórn og lögreglustjóri eiga lögveð í búfé umráðamanns þess eða kröfurétt í aðrar eignir hans .
16. gr.
Komi í ljós að fóðrun eða aðbúnaði búfjár er ábótavant skal búfjáreftirlitsmaður tilkynna það sveitarstjórn og héraðsdýralækni samdægurs .
Hver sá sem verður var við að umráðamann búfjár skorti hús , fóður eða beit fyrir búfé sitt , hann vanfóðri það eða beiti það harðýðgi skal tilkynna það héraðsdýralækni .
Berist upplýsingar um vanfóðrun , harðýðgi eða slæman aðbúnað búfjár beint til dýralæknis , búnaðarsambands eða lögreglu skal tilkynna það héraðsdýralækni samdægurs .
Hann skal þá innan tveggja sólarhringa fara á staðinn og meta ástand búfjárins og aðbúnað .
Héraðsdýralækni er skylt að kalla til héraðsráðunaut og / eða fulltrúa yfirdýralæknis sér til aðstoðar við aðgerðir samkvæmt þessari grein .
Héraðsdýralæknir og héraðsráðunautur eða fulltrúi yfirdýralæknis skulu gefa umráðamanni búfjár skrifleg fyrirmæli um ráðstafanir telji þeir það nauðsynlegt og upplýsa sveitarstjórn um málið .
Veita skal mest einnar viku frest til úrbóta ef um vanfóðrun eða harðýðgi er að ræða en mest þriggja vikna frest ef aðbúnaði er ábótavant og skal gefa umráðamanni búfjár mest fjögurra sólarhringa frest til andmæla .
Neiti umráðamaður búfjár eftirlitsaðilum um aðgang að gripahúsum og / eða beitilöndum þannig að ekki verði komið við eftirliti skal héraðsdýralæknir tilkynna lögreglustjóra það skriflega innan sólarhrings og skal lögreglustjóri þá óska eftir dómsúrskurði .
Virði umráðamaður búfjár ekki þær ráðstafanir sem lagðar voru fyrir eða geti ekki orðið við þeim og / eða héraðsdýralæknir telur úrbætur ekki þola bið skal lögreglustjóri taka búfé úr vörslu umráðamanns búfjár innan tveggja sólarhringa .
Lögreglustjóri skal ráðstafa búfé í samráði við héraðsdýralækni og sveitarstjórn eftir vörslusviptingu .
Heimilt er að aflífa búféð að undangengnum fjögurra sólarhringa andmælafresti umráðamanns búfjár .
Héraðsdýralæknir getur í samráði við yfirdýralækni aflífað innan tveggja sólarhringa búfé sem orðið hefur fyrir varanlegum skaða sökum vanfóðrunar , harðýðgi , slysa eða slæms aðbúnaðar .
Lögreglustjóri ber ábyrgð á þeim aðgerðum .
Í öllum tilvikum ber sveitarstjórn að útvega fóður , hlutast til um fóðrun og aðbúnað eða ráðstafa búfé til fóðrunar þar til það hefur verið tekið úr vörslu búfjáreiganda .
Sjái sveitar stjórn sér ekki fært að útvega fóður , hlutast til um fóðrun eða sjá um aðbúnað búfjárins skal þegar grípa til vörslusviptingar , sbr. 3. mgr.
Umráðamaður búfjár er hlut á að máli ber allan kostnað af þessum ráðstöfunum .
Um gjaldtöku vegna eftirlits fer samkvæmt gildandi gjaldskrá , sbr. ákvæði 4. mgr. 10. gr.
Sveitarstjórn , lögreglustjóri , og eftirlitsaðilar eiga lögveð í búfénu vegna kostnaðar sem hlýst af framkvæmd þessarar greinar eða kröfurétt í aðrar eignir hans .
Þó skal viðkomandi eftirlitsaðili bera kostnað sem hlýst af tilefnislausri tilkynningu .
V. KAFLI
Ýmis ákvæði .
17. gr.
Landbúnaðarráðherra getur m.a. sett eftirfarandi reglugerðir um nánari framkvæmd laganna : 1 .
Reglugerð um merkingar búfjár þar sem kveðið er á um að umráðamönnum búfjár sé skylt að merkja allt búfé sitt samkvæmt viðurkenndu merkingar- og skráningarkerfi .
2 .
Reglugerð um vörslu búfjár .
Í reglugerðinni skal fjallað um almenn ákvæði um vörslu búfjár af hverri tegund og einnig kveðið á um almennar reglur um framkvæmd þeirrar vörslu .
3 .
Reglugerð um aðbúnað og meðferð búfjár .
Ráðherra gefur út reglugerð um einstakar búfjártegundir í samvinnu við viðkomandi búgreinasamband , Bændasamtök Íslands og yfirdýralækni .
Í reglugerðinni skal kveðið á um mismunandi reglur sem gilda um búfé eftir aldri og tegund þess .
Eftirlit með framkvæmd aðbúnaðarreglugerða skal falið búfjáreftirlitsmönnum og héraðsdýralæknum .
4 .
Reglugerð um starfssvæði búfjáreftirlits og framkvæmd þess , svo sem forðagæslu , eftirlitið sjálft og talningu búfjár .
Í reglugerðinni skal m.a. fjalla um haust- og vorskýrslur .
18. gr.
Brot gegn lögum þessum eða reglugerðum og samþykktum sem settar verða samkvæmt þeim varða sektum eða fangelsi , ef miklar sakir eru .
Hafi búfjáreigandi gerst sekur um illa meðferð á búfé skal hann sviptur leyfi til að eiga eða halda búfé .
Með mál út af brotum skal farið að hætti opinberra mála .
19. gr.
Lög þessi öðlast þegar gildi .
Jafnframt falla úr gildi lög nr. 46/1991 , um búfjárhald , forðagæslu o.fl. , ásamt síðari breytingum .
Reglugerðir sem settar hafa verið með heimild í eldri lögum halda gildi sínu þar til þær hafa verið endurskoðaðar að svo miklu leyti sem þær samrýmast lögum þessum .
Athugasemdir við lagafrumvarp þetta .
Í október árið 1999 skipaði landbúnaðarráðherra nefnd til að endurskoða lög um búfjárhald , forðagæslu o.fl.
Meginmarkmið endurskoðunarinnar var að gera úrræðaferil laganna skýrari og skilvirkari .
Í nefndinni sátu Guðmundur Ingi Gunnlaugsson , sveitarstjóri Rangárvallahrepps , Gunnar Sæmundsson , bóndi í Hrútatungu , Ingibjörg Ólöf Vilhjálmsdóttir , deildarstjóri í landbúnaðarráðuneytinu , sem jafnframt var formaður nefndarinnar , Kristján Bjarndal Jónsson , héraðsráðunautur hjá Búnaðarsambandi Suðurlands , og Sigríður Björnsdóttir , dýralæknir hrossasjúkdóma hjá embætti yfirdýralæknis .
Miklar umræður urðu um búfjáreftirlitið , hvar ætti að vista það , umfang hvers svæðis og einnig hvernig uppbygging búfjáreftirlitsins ætti að vera , þannig að ná mætti því markmiði að minnka nálægð eftirlitsaðila og gera eftirlitið skilvirkara .
Einnig var mikið rætt um leyfi til að halda búfé og úrræðaferilinn í lögunum .
Nefndin hélt 18 fundi og náðist að lokum samstaða um það frumvarp sem hér er lagt fram að undanteknu séráliti Gunnars Sæmundssonar sem birt er sem fylgiskjal .
Auk þess var gerð breyting á 4. gr. og 4. mgr. 10. gr. frumvarpsins í meðförum ráðuneytisins .
Frumvarpið var sent fjölda aðila sem gáfu góðar ábendingar og ítarlega var farið yfir umsagnirnar og mörg atriði tekin til greina sem bent var á að betur mættu fara .
Fyrsta meginbreytingin sem lögð er til með frumvarpinu er sú að búfjáreftirlitssvæðin eru stækkuð og þeim fækkað .
Hugsunin er að kveða nánar á um búfjáreftirlitssvæðin í reglugerð , þannig verði auðveldara að breyta svæðaskipan , t.d. við sameiningu sveitarfélaga .
Nauðsynlegt er að samræma búfjáreftirlit um land allt og er Bændasamtökum Íslands falið það hlutverk .
Einnig er bent á mikilvægi þess að gæta sérstaklega að hæfi búfjáreftirlitsmanna samkvæmt stjórnsýslulögum .
Markmið nefndarinnar er m.a. að minnka þá nálægð sem verið hefur í búfjáreftirliti .
Önnur meginbreyting er að dregið er úr forðagæslueftirliti hjá þeim sem allt er í lagi hjá eða hefur verið síðustu ár .
Þeir skila sjálfir inn skýrslu með upplýsingum um fjölda búfjár og heildarmagn forða .
Hætt er eftirlitsferð hjá þeim sem starfrækja innra eftirlit eða hafa gæðastýringu sem viðurkennd er af Bændasamtökum Íslands , hins vegar senda þessir aðilar inn haustskýrslu eins og aðrir .
Þar sem gerðar hafa verið athugasemdir við aðbúnað og / eða fóðrun búfjár á síðustu 15 mánuðum , miðað við 15. apríl , skal búfjáreftirlitsmaður halda uppi sérstöku eftirliti .
Þessi breyting er tilkomin vegna þess að eðlilegt þykir að þeim aðilum , þar sem ekkert er aðfinnsluvert , sé treyst til að fylla út forðagæsluskýrslu og skila henni fyrir tilskilinn tíma .
Nefndarmenn telja bændur fyllilega færa um að meta nauðsynlegt heildarmagn af forða í samræmi við fjölda búfjár og gera ráðstafanir til úrbóta ef fóður vantar .
Þriðja meginbreytingin sem lögð er til er að sveitarstjórn haldi skrá yfir þá sem halda búfé innan umdæmis sveitarfélagsins .
Með þessari breytingu verður til heildarskrá yfir þá sem halda búfé og er Bændasamtökum Íslands falið að halda slíka skrá .
Fjórða meginbreytingin með frumvarpinu er gerð á úrræðaferlinum .
Þegar upp koma mál er varða slæman aðbúnað og / eða fóðrun skal tilkynna þau beint til héraðsdýralæknis .
Héraðsdýralæknir þarf að kalla með sér héraðsráðunaut og / eða fulltrúa yfirdýralæknis við eftirlitsstörf á síðari stigum .
Ef hins vegar þarf að grípa til harðari aðgerða stjórnar lögreglustjóri þeim , t.d. ef vörslusvipta á og eða aflífa , en aflífun fer þó ávallt fram í samráði við yfirdýralækni .
Fimmta meginbreytingin sem lögð er til með frumvarpinu er að upplýsingaöflun um uppskeru hjá kartöflu- og gulrófnabændum verði lögð niður .
Talið er eðlilegra að viðkomandi samtök afli þessara upplýsinga sjálf .
Athugasemdir við einstakar greinar frumvarpsins .
Um 1. gr.
Helstu breytingar á greininni frá núgildandi lögum eru þær að kveðið er á um tilgang laganna og bætt er við að fjallað sé um vörslu búfjár .
Einnig er kveðið á um að með lögunum sé verið að afla gagna um hagtölur .
Um 2. gr.
Greinin er óbreytt frá núgildandi lögum utan þess að 3. mgr. er felld niður .
Í 3. gr. frumvarpsins eru ítarlegar skilgreiningar og þykir eðlilegt að núgildandi 3. mgr. færist yfir í 3. gr. frumvarpsins .
Um 3. gr.
Hér þykir nauðsynlegt að skilgreina þau hugtök sem koma fyrir í lögunum .
Um nokkur ný hugtök er að ræða sem afar brýnt er að hafa vel skilgreind þannig að ekki fari á milli mála við hvað sé átt .
Um 4. gr.
4. gr. er nýmæli , en nauðsynlegt er að halda skrá yfir alla þá sem halda búfé , sbr. skilgreiningu búfjár í 2. mgr. 2. gr. frumvarpsins .
Með breytingunni verður til skrá yfir alla búfjáreigendur þar sem Bændasamtök Íslands munu halda heildarskrá .
Gert er ráð fyrir því að sveitarstjórnir sendi uppfærða skrá árlega fyrir 15. janúar til búnaðarsambanda , héraðsdýralækna og Bændasamtaka Íslands .
Þeir sem eiga búfé og hafa það í hagagöngu skulu vera skráðir í því sveitarfélagi þar sem þeir eiga lögheimili .
Sveitarstjórn heldur skrá yfir þá sem eiga búfé og uppfærir hana árlega .
Skrá skal bæði hjón , alla aðila félagsbús .
Þar sem skráðir eru bústjórar skulu þeir teljast umráðamenn búfjár .
Sé um að ræða annars konar félagsform við búrekstur skal stjórnarformaður teljast umráðamaður búfjár nema gerður sé samningur við annan aðila .
Um 5. gr.
Í ákvæðinu er 3. og 4. gr. núgildandi laga steypt saman .
Í 1. mgr. er bætt við að birta skuli slíka samþykkt í Stjórnartíðindum þannig að ekki fari á milli mála að allir geti kynnt sér samþykktina .
2. mgr. er nokkuð breytt frá því sem er í 2. mgr. 4. gr. núgildandi laga .
Gæta verður sérstaklega að skilyrðum sem takmarka atvinnufrelsi og eignarrétt manna , sbr. stjórnskipunarlög , nr. 33/1944 , og lög um mannréttindasáttmála Evrópu , nr. 62/1994 .
Í 3. mgr. er fjallað um mat á bótum en í núgildandi lögum er ekki fjallað um mat á bótum eða hverjir skuli meta bætur til viðkomandi aðila .
Nauðsynlegt er að gera hér breytingar til að skýrt sé kveðið á um það hvaða fagaðilar meti það tjón sem búfjáreigandi verður fyrir vegna slíkra takmarkana sem um getur í 2. mgr.
Í frumvarpinu er lagt til að matsnefnd eignarnámsbóta meti bætur samkvæmt lögunum .
Um 6. gr.
1. mgr. er nær samhljóða 1. og 2. mgr. 5. gr. núgildandi laga .
2. mgr. er nýmæli .
Þar er kveðið á um það að þar sem sveitarstjórn hefur gert búfjáreigendum skylt að hafa búfé í vörslu skuli vera gripheld girðing og að umráðamaður búfjár beri ábyrgð á að svo sé .
Hvað varðar kostnaðarskiptingu við uppsetningu girðinga og viðhald þeirra er vísað til ákvæða girðingar- og vegalaga .
Um 7. gr.
Þessi grein er samhljóða 6. gr. núgildandi laga að öðru leyti en því að aldri graðhesta er ber að hafa í vörslu allt árið er breytt frá því að hægt sé að skylda menn til að hafa 12 mánaða hross í vörslu allt árið , óskaði hrossaræktarsamband og / eða sveitarstjórn eftir því við ráðherra , í skyldu til að hafa 10 mánaða og eldri graðhesta eða laungraða hesta í vörslu allt árið .
Algengt er að folar verði kynþroska veturgamlir og því þarf að tryggja örugga vörslu þeirra strax að vori .
Seinfæddir folar hafa ekki náð árs aldri á þeim tíma og því er lagt til að aldurinn verði færður niður í 10 mánuði .
Sú breyting er lögð til í 2. mgr. að lögreglustjóri í stað hreppstjóra áður skal hlutast til um að graðpeningur , sem ekki er í öruggri vörslu , sé handsamaður og honum komið í örugga vörslu .
Hreppstjórar eru orðnir mjög fáir í landinu og því þykir eðlilegt að hér taki lögreglustjóri við þeirra skyldum .
Við ítrekuð brot ( hugsað strax við þriðja brot ) skal vera heimilt að selja graðhest nauðungarsölu samkvæmt lögum um nauðungarsölu en síðan sé heimilt að fella hann verði hann ekki seldur .
Nauðsynlegt er að hér komi inn heimildarákvæði er kveði á um aflífun sé graðhestur ekki seldur .
Um 8. gr.
Þessi grein er nýmæli og kveður á um það að umráðamönnum lands , sbr. skilgreiningu á umráðamanni lands í 3. gr. laganna , sé heimilt að ákveða að tiltekið og afmarkað landsvæði sé friðað fyrir ágangi búfjár .
Umráðamaður lands verður að uppfylla skilyrði um fullnægjandi vörslulínur , sbr. ákvæði 3. gr. laganna , sem teknar hafa verið út af búnaðarsambandi .
Slíka ákvörðun skal tilkynna sveitarstjórn , sem auglýsir hana í Stjórnartíðindum .
Einnig er fjallað um það að umráðamaður lands skuli framvísa til sveitarstjórnar fyrir 15. maí á hverju vori umsögn búnaðarsambands um að vörslulínur séu fullnægjandi .
Um kostnað við uppsetningu og viðhald girðinga á landamerkjum fer eftir ákvæðum girðingar- og vegalaga .
En sé um að ræða girðingu sem er inni á landi umráðamanns landsins ber hann alfarið þann kostnað sem hlýst af uppsetningu og viðhaldi .
Um 9. gr.
Þessi grein er einnig nýmæli og tekur til þeirra svæða þar sem lausaganga er bönnuð samkvæmt heimild í 8. gr.
Greinin fjallar um hvað gera skuli ef búfé kemst inn á þau svæði þar sem lausaganga er bönnuð og hvernig málsmeðferðin er .
Mikilvægt er að búféð sé ekki haft í svelti og því er það á ábyrgð umráðamanns lands að handsama , fóðra og geyma búféð þar til umráðamaður búfjár sækir það .
Umráðamaður búfjár ber þó allan kostnað af geymslu , fóðrun og / eða gæslu þess eða heimkeyrslu , verði ekki orðið við tilmælum um að sækja það innan tveggja sólarhringa frá tilkynningu .
Hafi umráðamaður búfjár ekki fundist eða sinnt fyrirmælum um að sækja búféð innan tveggja sólarhringa frá tilkynningu getur umráðamaður lands afhent það lögreglustjóra sem ráðstafar því í samráði við sveitarstjórn .
Í 2. mgr. er kveðið á um það að lögreglustjóri , sveitarstjórn og umráðamaður lands eigi lögveð í búfénu fyrir sannanlegum kostnaði .
Komi í ljós að girðingu í kringum hið friðaða svæði var ábótavant ber umráðamaður lands ábyrgð á greiðslu þess kostnaðar sem hlýst af geymslu og fóðrun búfjárins .
Valdi búféð tjóni fer um greiðslu bóta eftir almennu sakarreglunni .
Um 10. gr.
Mikil umræða varð í nefndinni um vistun búfjáreftirlitsins .
Nauðsyn þótti að breyta þeirri framkvæmd sem í gildi er , í þá átt að stækka eftirlitssvæðin þannig að minni hætta væri á hagsmunaárekstrum .
Niðurstaðan varð sú að kveða á um starfssvæði búfjáreftirlits í reglugerð en með því móti væri mun auðveldara að gera breytingar á starfssvæðum , t.d. við sameiningu sveitarfélaga .
Í 1. mgr. er kveðið á um það að minni sveitarfélögin skuli reka búfjáreftirlit sameiginlega á skilgreindum starfssvæðum sem kveðið verður á um í reglugerð .
Stærstu sveitarfélögin geta verið sjálfstæð .
Í 2. mgr. er fjallað um búfjáreftirlitsmann , menntun hans og starfsskyldur .
Auk þess er fjallað um námskeið sem Bændasamtök Íslands munu halda til að samræma störf búfjáreftirlitsmanna og handbók sem þau útbúa fyrir búfjáreftirlitsmenn með helstu upplýsingum .
Einnig er sérstaklega fjallað um hæfi búfjáreftirlitsmanna samkvæmt stjórnsýslulögum .
En í 3. og 4. gr. stjórnsýslulaga , nr. 37/1993 , er fjallað um vanhæfi og áhrif þess .
Í 3. mgr. er fjallað um það að sveitarfélög á hverju starfssvæði geti með samkomulagi sín í milli falið sérstökum aðila umsjón með fjárreiðum og aðstöðu fyrir búfjáreftirlitið , svo sem búnaðarsamböndum , eða t.d. falið stærsta sveitarfélaginu að hafa umsjón með þessum þáttum .
Í 4. mgr. er kveðið á um að kostnaður af starfi búfjáreftirlits greiðist af sveitarfélögunum , en þeim sé þó heimilt að leggja á eftirlitsgjald á móti sannanlegum kostnaði við búfjáreftirlitið samkvæmt gjaldskrá sem landbúnaðarráðherra staðfestir .
Eftirlitsgjaldið skal standa straum af kostnaði við akstur og vinnustundir búfjáreftirlitsmanna í samræmi við umfang eftirlits hjá hverjum aðila .
Einnig er heimilað að leggja á eftirlitsgjald fyrir handsömun , fóðrun og hýsingu gripa , sbr. 9. , 15. og 16. gr. , eftir því sem við getur átt í hverju tilviki .
Nauðsynlegt er að hafa slíkt heimildarákvæði í lögunum til þess að gera sveitarfélögum sem það vilja mögulegt að leggja á eftirlitsgjald .
Sjálfsforræði sveitarfélaga í þessum efnum þarf að vera tryggt .
Ef vilji er til þess innan sveitarfélags að búfjáreigendur standi undir hluta eða öllum kostnaði við búfjáreftirlit á það að vera valkostur sem unnt er að nýta .
Í 5. mgr. er fjallað um búfjáreftirlitsnefnd .
Hún kemur fram fyrir hönd sveitarfélaganna , sem reka sameiginlega búfjáreftirlit , sem yfirstjórn gagnvart starfsfólki , eftirlitsskyldum aðilum og öðrum sem höfð eru samskipti við .
Um 11. gr.
Í 1. mgr. er kveðið á um haustskýrslu frá Bændasamtökum Íslands sem búfjáreftirlitsmaður sendir öllum umráðamönnum búfjár á sínu starfssvæði .
Í haustskýrslunni eiga að koma fram upplýsingar um fjölda búfjár af hverri tegund , aldur þess , aðbúnað , fóðrun og þar með beit .
Einnig skulu koma fram upplýsingar um gróffóðurforða , tegund , uppruna og fyrningar .
Þá skulu auk þess koma fram upplýsingar um kaup á heyi .
Geta skal um allt búfé sem tekið er í hagagöngu .
Senda skal skýrsluna útfyllta til baka í síðasta lagi 20. nóvember .
Gert er ráð fyrir því að hægt verði að senda og skila á rafrænu formi .
Skili umráðamaður búfjár haustskýrslu ekki fyrir tilskilinn frest skal búfjáreftirlitsmaður fara og skoða hjá viðkomandi og ber umráðamaður búfjár allan kostnað eftirlitsins í samræmi við gildandi gjaldskrá .
Sá aukakostnaður sem umráðamaður búfjár verður fyrir ef hann skilar ekki haustskýrslu fyrir 20. nóvember hlýtur að leiða til þess að umráðamenn búfjár skili frekar en ella útfylltum skýrslum fyrir frestlok .
Í ákvæðinu segir að landbúnaðarráðuneytið geti heimilað að fella niður þessa upplýsingaöflun ef til er gagnagrunnur þar sem upplýsingar þessar liggja fyrir .
Hér er t.d. átt við gagnagrunn sem myndast við einstaklingsmerkingu gripa .
Þá nær heimildin til þess að fella niður upplýsingaöflun að hluta .
Um 12. gr.
Í greininni er fjallað um grunneftirlit .
Kveðið er á um eftirlitsferð sem búfjáreftirlitsmaður skal fara einu sinni á ári , fyrir 15. apríl , til þeirra sem ekki starfrækja innra eftirlit eða eru með viðurkennda gæðastjórnun á búum sínum .
Gæðastjórnunin verður að vera viðurkennd af Bændasamtökum Íslands .
Óeðlilegt er að margar eftirlitsferðir séu farnar til þeirra sem starfrækja innra eftirlit eða hafa gæðastjórnun viðurkennda af Bændasamtökum Íslands .
Hins vegar er eðlilegt að búfjáreftirlitsmaður geti tekið að sér eftirlit samkvæmt gæðastýringarkerfi en í þessum lögum er ekki tekið á því heldur verða sett sérstök lög sem fjalla um það , enda ekki sami aðili sem greiðir fyrir eftirlit samkvæmt gæðastýringu og almennt búfjáreftirlit , nema búfjáreigandi beri kostnaðinn í báðum tilvikum .
Í eftirlitsferðinni skal búfjáreftirlitsmaður líta eftir aðbúnaði búfjár , fóðrun og sannreyna fjölda þess .
Hafi verið gerðar athugasemdir við aðbúnað búfjár og / eða fóðrun þess síðustu 15 mánuði miðað við 15. apríl skal búfjáreftirlitsmaður halda uppi sérstöku eftirliti , t.d. með því að fara í aukaeftirlitsferðir .
Ekki er ætlast til að búfjáreftirlitsmaður fari margar ferðir á bæi því ef hlutirnir eru ekki í lagi skal grípa til aðgerða skv. 16. gr.
Í 2. mgr. er kveðið á um greiðslu þess kostnaðar sem hlýst af eftirlitinu og vísað til 4. mgr. 10. gr. laganna .
Um 13. gr.
Í greininni er kveðið á um að búfjáreftirlitsmaður skuli senda haustskýrslur , sbr. 11. gr. , til viðkomandi búnaðarsambands eigi síðar en 31. desember ár hvert .
Búnaðarsamböndin yfirfara gögnin og senda Bændasamtökum Íslands frumritin eigi síðar en 20. janúar .
Bændasamtökin annast úrvinnslu upplýsinganna og skulu þær heimilar til afnota fyrir Hagstofu Íslands , Hagþjónustu landbúnaðarins , Bændasamtök Íslands og fleiri opinbera aðila að fengnu leyfi landbúnaðarráðuneytisins .
Um 14. gr.
Greinin fjallar um búfé í hagagöngu og hver ber ábyrgð á því .
Séu gripir í hagagöngu á eyðijörðum eða landspildum þar sem ekki er föst búseta skal umráðamaður búfjár ætíð tilgreina tilsjónarmann , fyrirframsamþykktan af sveitarstjórn .
Tilsjónarmaður sér um fóðrun og eftirlit með aðbúnaði búfjár og beitilöndum þess .
Tilsjónarmaður skal skráður á viðkomandi skýrslu .
Umráðamaður lands ber ábyrgð á fullnægjandi upplýsingum um búfé í hagagöngu og umráðamann þess .
Um 15. gr.
Greinin fjallar um það þegar umráðamaður búfjár synjar búfjáreftirlitsmanni um aðgang að gripahúsum eða beitilöndum og ekki verður komið við upplýsingaöflun samkvæmt lögunum .
Greinin er efnislega samhljóða 2. mgr. 10. gr. núgildandi laga .
Um 16. gr.
Héraðsdýralæknir ber ábyrgð eftir að ábending er komin til hans um vanfóðrun og / eða slæman aðbúnað , fari málið hins vegar enn lengra og komi til aflífunar eða vörslusviptingar færist ábyrgðin yfir á lögreglustjóra .
Hér er leitast við að gera aðgerðir eftirlitsaðila skilvirkar .
Þegar mál eru komin í farveg samkvæmt þessari grein er oft þörf skjótra aðgerða og því eru allir frestir styttir til muna .
Auk þess er nákvæmlega skilgreint hver fer með ábyrgð á hverju stigi .
Hér er einnig bætt við heimild til aflífunar , bæði þegar umráðamaður búfjár er vörslusviptur búfé , sbr. 4. mgr. , og þegar búfé hefur orðið fyrir varanlegum skaða , sbr. 5. mgr.
Í 1. mgr. er kveðið á um að búfjáreftirlitsmaður skuli tilkynna héraðsdýralækni komi í ljós að aðbúnaður eða fóðrun sé ábótavant eða búféð beitt harðýðgi .
Skal þá héraðsdýralæknir fara á staðinn og meta ástand búfjár og aðstæður á staðnum , héraðsdýralæknir getur farið einn á staðinn en komi til frekara eftirlits skal hann kalla til héraðsráðunaut og / eða fulltrúa yfirdýralæknis .
Héraðsdýralæknir og héraðsráðunautur eða fulltrúi yfirdýralæknis skulu skrifa fyrirmæli um úrbætur .
Nauðsynlegt er að tveir sérfræðingar gefi fyrirmælin .
Mikilvægt er að gefa umráðamanni búfjár frest til úrbóta .
Frestur til úrbóta ef um vanfóðrun eða harðýðgi er að ræða skal mest vera ein vika , en þrjár vikur ef aðbúnaði er ábótavant .
Andmælafrestur aðila skal mest vera fjórir sólarhringar .
Í 2. mgr. er fjallað um þá stöðu þegar umráðamaður búfjár meinar eftirlitsaðilum samkvæmt þessari grein um aðgang að gripahúsum og / eða beitilöndum .
Þá er nauðsynlegt að úrræðaferillinn sé skýr , héraðsdýralæknir tilkynni lögreglustjóra um það skriflega innan sólarhrings og lögreglustjóri óski eftir dómsúrskurði .
Hér verður að hafa í huga að um lifandi dýr er að ræða og því brýnt að fá dómsúrskurð til aðgerða .
Í 3. mgr. er kveðið á um frekari aðgerðir virði umráðamaður búfjár ekki þær ráðstafanir sem lagðar voru fyrir eða geti ekki orðið við þeim og er þá hægt að vörslusvipta umráðamann búfjárins búfénu .
Lögreglustjóri tekur aðgerðir þá í sínar hendur og stýrir þeim .
Í 4. mgr. er kveðið á um að lögreglustjóri ráðstafi búfénu í samráði við héraðsdýralækni og sveitarstjórn .
Kveðið er á um heimild til að aflífa búfé að undangengnum fjögurra sólarhringa andmælafresti umráðamanns búfjár .
Í 5. mgr. er fjallað um heimild héraðsdýralæknis , í samráði við yfirdýralækni , til að aflífa búfé innan tveggja sólarhringa hafi það orðið fyrir varanlegum skaða sökum vanfóðrunar , harðýðgi , slysa eða slæms aðbúnaðar .
Lögreglustjóri ber ábyrgð á aðgerðum .
Hér er nauðsynlegt að héraðsdýralæknir eða annar sérfræðingur meti ástand búfjárins .
Í 6. mgr. er kveðið á um skyldur sveitarstjórnar til að útvega fóður , hlutast til um fóðrun og umhirðu eða ráðstafa búfé til fóðrunar þar til það hefur verið tekið úr vörslu búfjáreiganda .
Þessar skyldur eru byggðar á dýraverndarástæðum og þá einkum vegna þess að nauðsynlegt er að staðkunnur aðili beri ábyrgð á fóðrun og vörslu búfjárins þar til vitað er um nánari afdrif þess .
Í 7. mgr. er síðan kveðið á um að umráðamaður búfjár beri allan kostnað af þessum ráðstöfunum og sveitarstjórn , lögreglustjóri og aðrir eftirlitsaðilar eigi lögveð í búfénu vegna kostnaðar sem hlýst af þessari grein .
Þó er kveðið á um það að viðkomandi eftirlitsaðili beri allan kostnað sem hlýst af tilefnislausri tilkynningu .
Um 17. gr.
Hér er kveðið á um reglugerðir sem landbúnaðarráðherra setur .
Í gildandi lögum er fjallað um allar þessar reglugerðir nema reglugerð um starfssvæði búfjáreftirlits og framkvæmd þess .
Nauðsynlegt þykir að nánar sé fjallað um merkingar búfjár , vörslu búfjár , aðbúnað og meðferð búfjár í sérstökum reglugerðum .
Um 18.-19. gr.
Greinarnar þarfnast ekki skýringar .
Fylgiskjal I.
Sérálit .
Undirritaður skilar hér eftirfarandi séráliti um frumvarp til laga um búfjárhald o.fl.
Í 4. mgr. 10. gr. er fjallað um kostnað við búfjáreftirlit .
Eins og greinin er orðuð er sveitarstjórnum heimilt að leggja á alla búfjáreigendur eftirlitsgjald til að standa undir kostnaði við eftirlitið .
Það er skoðun undirritaðs að forðagæsla og búfjáreftirlit sé að verulegum hluta opinbert eftirlit fremur en þjónusta við bændur .
Því getur undirritaður ekki samþykkt gjaldtöku vegna hins almenna hluta eftirlitsins , þ.e. reglulegt eftirlit og umsýslu hvað varðar þá sem rækja skyldur sínar varðandi þá þætti sem lögin kveða á um .
Þann þátt í framkvæmd laganna verður að meta að eðlilegt sé að greiddur verði af opinberu fé .
Þetta sérálit er í fullu samræmi við samþykkt Búnaðarþings 2001 um þetta mál .
Upphaf 12. gr. orðist svo : Búfjáreftirlitsmaður skal á hverjum vetri , fyrir 15. apríl , heimsækja alla umráðamenn búfjár í sínu umdæmi .
Bændasamtök Íslands hafa heimild til að undanþiggja einstök bú sem starfrækja innra eftirlit eða gæðastjórnun .
Þau skulu láta búfjáreftirlitsmanni ...
( greinin síðan óbreytt ) .
Gunnar Sæmundsson .
Fylgiskjal II.
Fjármálaráðuneyti , fjárlagaskrifstofa :
Umsögn um frumvarp til laga um búfjárhald o.fl.
Tilgangur frumvarpsins er að samræma eftirlit með búfjárhaldi og gera það skilvirkara .
Í frumvarpinu er lagt til sveitarfélög á hverju starfssvæði greiði allan kostnað við þá starfsemi .
Sveitarfélögum verður heimilt að leggja á eftirlitsgjald á móti þessum kostnaði samkvæmt gjaldskrá sem tekur mið af kostnaði við eftirlitið .
Verði frumvarpið óbreytt að lögum verður ekki séð að það hafi aukinn kostnað í för með sér fyrir ríkissjóð .
128. löggjafarþing 2002-2003 .
Þskj. 427 - 375. mál .
Frumvarp til laga um björgunarsveitir og björgunarsveitarmenn .
( Lagt fyrir Alþingi á 128. löggjafarþingi 2002-2003. )
I. KAFLI Gildissvið og skilgreiningar .
1. gr.
Gildissvið .
Lög þessi taka til björgunarsveita og björgunarsveitarmanna sem starfa innan viðurkenndra heildarsamtaka björgunarsveita .
2. gr.
Skilgreiningar .
Með björgunarsveit er átt við félag sem á grundvelli sjálfboðaliðastarfs tekur þátt í björgun , leit og gæslu að beiðni stjórnvalda .
Með björgunarsveitarmanni er átt við skráðan einstakling í björgunarsveit sem tekur þátt í björgun , björgunaræfingum , leit og gæslu .
Með stjórnvöldum er átt við öll stjórnvöld sem lögum samkvæmt fara með yfirstjórn björgunar- og leitarmála á hverjum tíma .
Með björgun er átt við björgun manna eða verðmæta frá yfirvofandi hættu eða tjóni .
Með leit er átt við leit að mönnum eða verðmætum .
Með gæslu er átt við aðstoð við að gæta manna og verðmæta á svæðum sem lokað hefur verið vegna hættuástands .
II. KAFLI
Hlutverk , réttindi og skyldur björgunarsveita og björgunarsveitarmanna .
3. gr.
Hlutverk björgunarsveita og björgunarsveitarmanna .
Hlutverk björgunarsveita og björgunarsveitarmanna er að starfa í þágu almannaheilla með þátttöku við björgun , leit og gæslu á ábyrgð stjórnvalda og í samvinnu við þau .
Stjórnvöld skulu í samráði við heildarsamtök björgunarsveita gera samkomulag um samskipti og samstarf björgunaraðila þar sem er kveðið á um skipulag björgunarmála , upplýsingaskyldu , útköll og boðskipti .
4. gr.
Skyldur björgunarsveita og björgunarsveitarmanna .
Björgunarsveitum er skylt að hefja björgun , leit og gæslu ef eftir því er óskað af stjórnvaldi .
Björgunarsveitarmönnum er skylt að gæta þagmælsku um mál sem þeir fá vitneskju um við störf samkvæmt lögum þessum og leynt skulu fara samkvæmt fyrirmælum stjórnvalda og eðli málsins .
5. gr.
Tryggingar .
Björgunarsveitum er skylt að kaupa slysatryggingar fyrir félagsmenn sína .
Björgunarsveitum er skylt að kaupa eignatryggingar fyrir því tjóni sem þær og björgunarsveitarmenn , vegna persónulegra muna , kunna að verða fyrir á eigum sínum við æfingar , björgun , leit og gæslu .
Björgunarsveitum er skylt að kaupa ábyrgðartryggingar sem ná til tjóns sem athafnir björgunarsveitarmanna kunna að valda mönnum og tjóns á dýrum , munum og umhverfi .
III. KAFLI
Gildistaka .
6. gr.
Lög þessi öðlast gildi 1. júlí 2003 .
Athugasemdir við lagafrumvarp þetta .
I. Almennar athugasemdir .
Þann 15. apríl 1997 , skipaði dóms- og kirkjumálaráðuneytið nefnd til þess að semja drög að frumvarpi til laga um hlutverk björgunarsveita , samstarf þeirra við lögreglu , almannavarnir og önnur stjórnvöld , svo og um réttindi og skyldur björgunarsveita og félagsmanna þeirra , þar sem m.a. skyldi kveðið á um ábyrgð á tjóni sem björgunarsveitir eða björgunarsveitarmenn kunna að verða fyrir við störf í þágu almannaheilla og um ábyrgð á tjóni sem kunna að hljótast af störfum þeirra vegna mistaka eða af öðrum ástæðum .
Nefndin kom saman nokkrum sinnum á árinu 1997 en nefndarstörf lágu síðan niðri um alllangt skeið .
Nefndin tók til starfa að nýju í apríl 2001 .
Inn í nefndina komu Guðmundur Sophusson sýslumaður sem formaður og Sveinn Magnússon , skrifstofustjóri í heilbrigðis- og tryggingamálaráðuneytinu , en fyrir voru Gunnar Tómasson og Ólafur Proppé frá Slysavarnafélaginu Landsbjörg og Jón Magnússon , viðskiptafræðingur í fjármálaráðuneytinu .
Bogi Hjálmtýsson , lögfræðingur hjá sýslumannsembættinu í Hafnarfirði , aðstoðaði nefndina en ritari var Sandra Baldvinsdóttir , lögfræðingur í dóms- og kirkjumálaráðuneytinu .
Nefndarstörfum lauk í júní 2001 með því að senda dóms- og kirkjumálaráðuneytinu drög að frumvarpi til laga um björgunarsveitir og björgunarsveitarmenn , ásamt greinargerð .
II.
Helstu breytingar og nýmæli frumvarpsins .
Í íslenskri löggjöf er ekki að finna ákvæði um björgunarsveitir eða björgunarsveitarmenn .
Heitið björgunarmenn er að finna í siglingalögum , nr. 34/1985 .
Í lögum nr. 59/1996 , um rannsókn flugslysa , er notað heitið björgunar- og hjálparlið .
Í lögum nr. 94/1962 , um almannavarnir , er talað um hjálparlið .
Í lögum nr. 19/1940 , almennum hegningarlögum , er talað um björgunarlið og annað hjálparlið .
Í lögreglulögum , nr. 90/1996 , segir í 3. mgr. 6. gr. að lögreglustjórar fari með yfirstjórn leitar- og björgunaraðgerða á landi .
Um björgun sem heyrir undir skipulag almannavarna gilda sérstök lög .
Ráðherra setur reglur um samstarf lögreglu og björgunarsveita .
Í 7. mgr. 9. gr. sömu laga er kveðið á um að þeir sem kvaddir séu til aðstoðar lögreglu lögum samkvæmt fari með lögregluvald meðan þeir gegna starfanum og er sambærilegt ákvæði í 2. mgr. 20. gr. sömu laga .
Lengi hafa fjölmargir einstaklingar starfað í félögum og samtökum sem sjálfboðaliðar við slysavarna- og björgunarstörf .
Enginn efast um mikilvægi þessa óeigingjarna og mikla starfs í þágu almannaheilla .
Hins vegar hefur réttarstaða þeirra einstaklinga sem vinna við björgunarstörf verið afar óljós en markmiðið með lagasetningu um björgunarsveitir og björgunarsveitarmenn er að draga úr óvissu .
Hér er kveðið á um hlutverk björgunarsveita og björgunarsveitarmanna við björgunar- og leitaræfingar , við björgun , leit og gæslu manna og verðmæta og skyldu þeirra við stjórnvöld og almenning auk þess að kveða á um réttindi þessara sömu aðila , sérstaklega varðandi ábyrgð og tryggingar .
Athugasemdir við einstakar greinar frumvarpsins .
Um 1. gr.
Starfandi eru ein viðurkennd heildarsamtök björgunarsveita , Slysavarnafélagið Landsbjörg .
Félagið var stofnað 2. október 1999 með sameiningu Slysavarnafélags Íslands og Landsbjargar , landssambands björgunarsveita .
Slysavarnafélagið Landsbjörg hefur innan sinna vébanda 5.000 björgunarsveitarmenn .
Björgunarsveitarmenn innan samtakanna starfa í yfir 100 björgunarsveitum sem dreifðar eru um allt land .
Sveitir þessar eru misstórar og öflugar eftir stærð og gerð byggðalaga sem þær starfa í .
Innan björgunarsveita starfa sérhæfðir hópar á ýmsum sviðum , svo sem í sjóbjörgun , fjallabjörgun , rústabjörgun , fyrstu hjálp , köfun og svo framvegis .
Félagar í Slysavarnafélaginu Landsbjörg hljóta þjálfun samkvæmt samhæfðu námskerfi sem Björgunarskóli Slysavarnafélagsins Landsbjargar hefur skipulagt fyrir félaga sveitanna .
Árlega eru haldin um 300 námskeið fyrir björgunarsveitarmenn um land allt á vegum skólans .
Starf björgunarsveita Slysavarnafélagsins Landsbjargar er skipulagt á landsvísu á þann hátt að starfað er á 18 svæðum með skipulagðri svæðisstjórn .
Svæðisstjórnir stjórna björgunaraðgerðum innan hvers svæðis í umboði sveitanna .
Til að samræma störf svæðisstjórna á landsvísu er starfandi Landsstjórn björgunarsveita sem hefur það hlutverk að samhæfa störf svæðisstjórna og getur tekið við stjórnun aðgerða á einstökum svæðum ef ástæða er til .
Sjá enn fremur fylgiskjal með umfjöllun um Slysavarnafélagið Landsbjörg .
Um 2. gr.
Hvað varðar skilgreiningu á stjórnvöldum í 3. mgr. skal tekið fram að þau stjórnvöld sem núna eiga hlut að björgunarmálum eru dómsmálaráðuneyti , samgönguráðuneyti , almannavarnaráð , almannavarnanefndir , flugmálastjórn , rannsóknarnefnd flugslysa , landhelgisgæslan , ríkislögreglustjóri , lögreglustjórinn í Reykjavík og sýslumenn sem lögreglustjórar .
Hvað hugtakið gæslu snertir ber að hafa í huga að víða erlendis styðjast stjórnvöld við her eða heimarvarnarlið til þess að loka svæðum vegna hættuástands , svo sem vegna stórslysa eða náttúruhamfara .
Hér á landi hafa björgunarsveitir meðal annarra sinnt þessu hlutverki .
Hér er lagt til að notað verði orðið « gæsla » yfir það hlutverk björgunarsveita og björgunarsveitarmanna að koma í veg fyrir almenna óviðkomandi umferð manna , dýra og farartækja á svæðum sem lýst hafa verið hættusvæði af stjórnvöldum vegna stórslysa eða náttúruhamfara .
Með gæslu í lögum þessum er ekki átt við öryggisgæslu , svo sem við heimsóknir erlendra þjóðhöfðingja .
Hér er gert ráð fyrir því að almannahagsmunir séu í hættu og að gæsla standi ekki yfir í lengri tíma .
Telja verður of íþyngjandi fyrir björgunarsveitir og björgunarsveitarmenn að sinna gæslu svo dögum skiptir þar sem björgunarsveitarmenn eru sjálfboðaliðar og þiggja ekki laun fyrir störf sín .
Þegar gæsla er nauðsynleg til lengri tíma er rétt að gera sérstakt samkomulag um þátttöku björgunarsveita .
Þá mundi ákvæði þetta ekki ná til einkaréttarlegra hagsmunam , svo sem smölunar búfjár af afrétti vegna yfirvofandi ofsaveðurs .
Um 3. gr.
Í 1. mgr. er kveðið á um hlutverk björgunarsveita og björgunarsveitarmanna sem starfa í þágu almannaheilla með þátttöku við björgun , leit og gæslu á ábyrgð og í samvinnu við stjórnvöld .
Ljóst er að björgunarsveitir sem skipulagðar eru og kostaðar af frjálsum félagasamtökum gegna oft lykilhlutverki við leitir og björgunaraðgerðir .
Hlutverk stjórnvalda er að hafa yfirstjórn með aðgerðum en ekki að hafa afskipti af innra skipulagi björgunarsveita .
Í því að viðkomandi stjórnvald fer með yfirstjórn aðgerða felst að björgunarsveitir og björgunarsveitarmenn starfa jafnframt á ábyrgð stjórnvalda .
Ekki er gert ráð fyrir því í 2. mgr. að gera þurfi samkomulag milli allra stjórnvalda og björgunarsveita sem starfa að björgunarmálum heldur einungis milli heildarsamtaka björgunarsveita og æðri stjórnvalda .
Þannig hefur þegar verið gengið frá samkomulagi milli Slysavarnafélagsins Landsbjargar og almannavarnaráðs auk þess sem ríkislögreglustjóri og Slysavarnafélagið Landsbjörg hafa þegar hafið vinnu við reglur um samskipti lögreglu og björgunarsveita .
Ekkert ætti þó að vera því til fyrirstöðu að sérstakt samkomulag verði gert við staðbundin stjórnvöld , t.d. vegna sérstakra staðhátta eða aðstæðna er snúa að mannafla og búnaði .
Í 132. gr. laga um loftferðir , nr. 60/1998 , segir að samgöngumálaráðherra sé heimilt að setja reglur um leit og björgun er viðhafa skal þegar loftfars er saknað eða því hefur hlekkst á eða það hefur farist , þar á meðal um aðstoð þá sem einstaklingum og fyrirtækjum er skylt að veita við leit og björgunarstörf og um þóknun fyrir slíka aðstoð .
Þá segir í 3. mgr. 6. gr. lögreglulaga , nr. 90/1996 , að dómsmálaráðherra setji reglur um samstarf lögreglu og björgunarsveita .
Markmið slíks samkomulags yrði að skýra hlutverk og reglur sem gilda um útköll á þá leið að ákvarða hvaða aðilar innan stjórnsýslunnar eru bærir til þess að kalla út björgunarsveitir , um samhæfingu og fjölda björgunarsveitarmanna og tækja sem kalla þarf út hverju sinni , samkipti og boðleiðir við útköll og á vettvangi , um faglega stjórnun á vettvangi o.s.frv.
Um 4. gr.
Ákvæði 1. mgr. kveður skýrt á um skyldur björgunarsveita til að bregðast við beiðni réttmætra stjórnvalda um leit , björgun eða gæslu .
Hér má benda á að í 1. mgr. 20. gr. lögreglulaga , nr. 90/1996 , er kveðið á um skyldu fulltíða manna til að aðstoða lögreglu , m.a. við að afstýra óreglu og óspektum á almannfæri , og í 10. og 11. gr. almannavarnalaga , nr. 94/1962 , er kveðið á um borgaralega skyldu fulltíða manna til að sinna störfum í þágu almannavarna .
Við samningu ákvæðis 2. mgr. um þagnarskyldu var stuðst við 18. gr. laga um réttindi og skyldur opinberra starfsmanna , nr. 70/1996 .
Um 5. gr.
Gert er ráð fyrir því að björgunarsveitum eða heildarsamtökum björgunarsveita sé skylt að slysatryggja félagsmenn sína gegn öllu því tjóni sem þeir kunna að verða fyrir eða valda .
Með þessu ákvæði eru björgunarsveitum tryggð mikilsverð réttindi .
Í ákvæði um slysatryggingar björgunarsveita skal tryggt að komi ákvæði sem tryggi bótastöðu þeirra í tilfellum sem leiða til veikinda björgunasveitarmanna vegna utanaðkomandi aðstæðna , svo sem við ofkælingu , kal , ofhitnun og eitrun .
Í 2. mgr er gert ráð fyrir að skylt sá að kaupa eignatryggingu fyrir tjóni sem björgunarsveitir og björgunarsveitarmenn verða fyrir á eignum sínum við æfingar , björgun , leit og gæslu .
Með tjóni sem björgunarsveitarmenn kunna að verða fyrir er átt við tryggingar á persónulegum búnaði björgunarsveitarmanna sem þeir leggja til starfa sinna fyrir björgunarsveit .
Þó er ekki átt við vélknúin farartæki eins og bíla og vélsleða í eigu björgunarsveitamanna .
Um 6. gr.
Greinin þarfnast ekki skýringa .
Fylgiskjal I.
Slysavarnafélagið Landsbjörg .
Þróttmikið starf í þágu þjóðar .
Slysavarnafélagið Landsbjörg eru ein stærstu sjálfboðaliðasamtök landsins en innan þeirra raða starfa ríflega 18.000 félagar í björgunarsveitum , slysavarna- og unglingadeildum .
Sameiginlegt baráttumál þeirra er að bjarga mannslífum og verðmætum og koma í veg fyrir slys .
Slysavarnafélagið Landsbjörg á rætur sínar að rekja allt aftur til fullveldisársins , 1918 , þegar björgunarsveit var stofnuð í Vestmannaeyjum , fjöldi björgunarsveita fylgdi í kjölfar þess og í dag mynda þær þéttriðið net um allt land .
Hlutverk félagsins og aðildareininga þess í björgunar- og slysavarnastarfi landsins er mjög mikið og nýtur félagið trausts og velvild þjóðarinnar og ráðamanna hennar .
Björgunarsveitir .
Björgunarsveitir Slysavarnafélagsins Landsbjargar eru ríflega eitt hundrað talsins og í þeirra röðum eru á fimmta þúsund manns sem eru til taks að nóttu sem degi allan ársins hring .
Sú fagmennska sem einkennir starf íslenskar björgunarsveita á sér fáar hliðstæður og hefur vakið eftirtekt víða um heim .
Við sérhæfingu einstakra björgunarhópa á undanförnum árum hefur orðið til mikil sérþekking á hinum margvíslegu aðstæðum sem upp kunna að koma bæði til sjós og lands .
Félagsmenn sækja þá sérþekkingu víða að , jafnt innan lands sem utan .
Björgunarsveitirnar hafa yfir að ráða gríðaröflugum tækjakosti og má þar nefna um 200 breytta björgunarbíla , 100 fólksflutningabíla , 200 vélsleða , 35 snjóbíla , 9 stór björgunarskip , 25 harðbotna hraðbáta , 100 slöngubáta .
Búnaður björgunarsveitanna er bæði sérhæfður og fjölbreyttur , þar má nefna búnað til að sinna : hópslysum , rústabjörgun , snjóflóðaleit og -björgun , fjalla- og jöklabjörgun , köfun og víðavangsleit .
Ísland er harðbýlt land sem sést glöggt á þeim náttúruöflum sem móta landið , á sama tíma býr þar fámenn en dugmikil þjóð .
Þar af leiðandi er það hlutfallslega afl sem björgunarsveitir félagsins leggja til samfélagsins við stóráföll mjög mikið .
Þannig koma að jafnaði um 75% þeirra viðbragðsaðila sem sinna björgunar- og öryggisstörfum á vettvangi stóráfalla úr röðum björgunarsveita Slysavarnafélagsins Landsbjargar .
( Aftast í þessu skjali er að finna lista yfir heiti og staðsetningu björgunarsveita Slysavarnafélagsins Landsbjargar . )
Slysavarnadeildir .
Innan Slysavarnafélagsins Landsbjargar eru starfandi um 80 slysavarnadeildir sem hafa það að meginmarkmiði að koma í veg fyrir slys og óhöpp .
Öflugt fræðslu- og útgáfustarf einkennir starf þeirra ásamt átaksverkefnum af ýmsum toga , svæðisbundnum eða samstarfsverkefnum á landsvísu .
Hér er oft um umfangsmikla málaflokka að ræða , svo sem umferðaröryggi og öryggi barna .
Víða um land styðja slysavarnadeildirnar einnig við bakið á björgunarsveitunum , aðstoða þær við fjáröflun og veita þeim margháttaðan stuðning vegna útkalla og aðgerða .
Unglingadeildir .
Innan unglingadeilda félagsins hefur mikill fjöldi ungs fólks fundið athafnaþrá sinni farveg til heilbrigðra og uppbyggjandi starfa .
Unglingadeildirnar eru 35 talsins og starfa í tengslum við björgunarsveitir félagsins víða um land .
Þar kynnast unglingarnir starfi björgunar- og slysavarnasveita .
Gildi unglingadeildastarfsins er í meginatriðum tvíþætt , annars vegar að skapa unglingum spennandi og jákvæðan vettvang í frítímum og hins vegar mótast þar framtíðar björgunar- og slysavarnafólk .
Framfaraspor í öryggismálum .
Slysavarnafélagið Landsbjörg hefur allt frá upphafi lagt grunninn að ýmsu því sem í dag mótar öryggi þjóðarinnar , jafnt í starfi sem leik .
Má þar nefna : kaup og rekstur á fyrstu björgunarþyrlu landsins , uppbygging og rekstur Tilkynningarskyldu íslenskra skipa , uppbygging og rekstur Slysavarnaskóla sjómanna , einn af stofnaðilum Umferðarráðs í framhaldi af áratuga farsælu umferðaöryggisstarfi .
Slysavarnafélagið Landsbjörg er og mun halda áfram að vera leiðandi afl í björgunar- og slysavarnamálum íslensku þjóðarinnar .
< ... >
Fylgiskjal II.
Fjármálaráðuneyti , fjárlagaskrifstofa :
Umsögn um frumvarp til laga um björgunarsveitir og björgunarsveitarmenn .
Í frumvarpi þessu eru ákvæði um hlutverk , réttindi og skyldur björgunarsveita og björgunarsveitamanna .
Þá er í frumvarpinu lagt til að björgunarsveitum eða heildarsamtökum þeirra verði skylt að slysatryggja félagsmenn sína gegn öllu tjóni sem þeir kunna að verða fyrir eða verða valdir að .
Ákvæði frumvarpsins fela ekki í sér skuldbindingar um útgjöld ríkissjóðs verði þau lögfest .
Þskj. 958 - 651. mál .
Frumvarp til laga um aðgerðir gegn peningaþvætti og fjármögnun hryðjuverka .
( Lagt fyrir Alþingi á 132. löggjafarþingi 2005-2006. )
I. KAFLI Almenn ákvæði .
1. gr.
Tilgangur .
Tilgangur laga þessara er að koma í veg fyrir peningaþvætti og fjármögnun hryðjuverka með því að skylda aðila sem stunda starfsemi er kann að verða notuð til peningaþvættis og fjármögnunar hryðjuverka til að þekkja deili á viðskiptamönnum sínum og starfsemi þeirra og tilkynna um það til bærra yfirvalda verði þeir varir við slíka ólögmæta starfsemi .
2. gr.
Gildissvið .
Undir lög þessi falla eftirtaldir aðilar : a.
Fjármálafyrirtæki samkvæmt skilgreiningu laga um fjármálafyrirtæki .
b.
Líftryggingafélög og lífeyrissjóðir .
c.
Vátryggingamiðlarar og vátryggingaumboðsmenn samkvæmt lögum um miðlun vátrygginga þegar þeir miðla líftryggingum eða öðrum söfnunartengdum tryggingum skv. 23. gr. laga um vátryggingastarfsemi , nr. 60/1994 .
d.
Útibú erlendra fyrirtækja sem staðsett eru á Íslandi og falla undir a-c-lið .
e.
Einstaklingar eða lögaðilar sem í atvinnuskyni stunda gjaldeyrisviðskipti eða yfirfærslu peninga og annarra verðmæta .
f.
Lögmenn og aðrir lögfræðingar í eftirfarandi tilvikum : i .
þegar þeir sjá um eða koma fram fyrir hönd umbjóðanda síns í hvers kyns fjármála- eða fasteignaviðskiptum ; ii .
þegar þeir aðstoða við skipulagningu eða framkvæmd viðskipta fyrir umbjóðanda sinn hvað varðar kaup og sölu fasteigna eða fyrirtækja , sjá um umsýslu peninga , verðbréfa eða annarra eigna umbjóðanda síns , opna eða hafa umsjón með banka- , spari- eða verðbréfareikningum , útvega nauðsynlegt fjármagn til að stofna , reka eða stýra fyrirtækjum eða stofna , reka eða stýra fjárvörslusjóðum , fyrirtækjum og áþekkum aðilum .
g .
Endurskoðendur .
h.
Aðrir einstaklingar og lögaðilar þegar þeir í starfi sínu inna af hendi sömu þjónustu og talin er upp í f-lið , t.d. skattaráðgjafar eða aðrir utanaðkomandi ráðgjafar .
i .
Fasteigna- , fyrirtækja- og skipasalar .
j .
Einstaklingar eða lögaðilar sem í atvinnuskyni selja hluti sem greitt er fyrir með reiðufé , hvort sem viðskiptin fara fram í einni greiðslu eða fleiri sem virðast tengjast hver annarri , að fjárhæð 15.000 evrur eða meira miðað við opinbert viðmiðunargengi eins og það er skráð hverju sinni .
k .
Þjónustuaðilar á sviði fjárvörslu og fyrirtækjaþjónustu , sbr. skilgreiningu í 3. gr.
l.
Einstaklingar eða lögaðilar sem hlotið hafa starfsleyfi á grundvelli laga um happdrætti , eða til reksturs fjársafnana og happdrætta á grundvelli sérlaga þegar greiddir eru út vinningar .
Fjármálaeftirlitið getur ákveðið að aðilar sem falla undir a-d-lið 1. mgr. og taka þátt í fjármálastarfsemi aðeins stöku sinnum eða að mjög takmörkuðu leyti og starfsemin felur í sér litla hættu á peningaþvætti eða fjármögnun hryðjuverka séu undanþegnir ákvæðum laga þessara .
Skylt er þeim sem falla undir ákvæði þessara laga að veita alla nauðsynlega aðstoð til að ákvæðum laganna verði framfylgt .
3. gr.
Orðskýringar .
Í lögum þessum merkir : 1 .
Peningaþvætti : Þegar einstaklingur eða lögaðili tekur við eða aflar sér eða öðrum ávinnings með broti sem er refsivert samkvæmt almennum hegningarlögum , svo sem auðgunarbroti eða meiri háttar skatta- eða fíkniefnabroti , tollalögum , lögum um ávana- og fíkniefni , áfengislögum og lyfjalögum .
Einnig er átt við þegar einstaklingur eða lögaðili tekur að sér að geyma , dylja eða flytja slíkan ávinning , aðstoðar við afhendingu hans eða stuðlar á annan sambærilegan hátt að því að tryggja öðrum ávinning af slíkum refsiverðum brotum .
2 .
Fjármögnun hryðjuverka : Öflun fjár í þeim tilgangi eða með vitneskju um að nota eigi það til að fremja brot sem er refsivert skv. 100. gr. a almennra hegningarlaga .
3 .
Ávinningur : Hvers kyns hagnaður og eignir hverju nafni sem nefnast , þ.m.t. skjöl sem ætlað er að tryggja rétthafa aðgang að eignum eða öðrum réttindum sem meta má til fjár .
4 .
Raunverulegur eigandi : Einstaklingur , einn eða fleiri , sem í raun á eða stýrir þeim einstaklingi og / eða lögaðila sem skráður er fyrir eða framkvæmir viðskiptin .
Raunverulegur eigandi telst m.a. vera : a.
Einstaklingur eða einstaklingar sem í raun eiga eða stjórna lögaðila í gegnum beina eða óbeina eignaraðild að meira en 25% hlut í lögaðilanum , ráða yfir meira en 25% atkvæðisréttar eða teljast á annan hátt hafa yfirráð yfir lögaðila .
Ákvæðið á þó ekki við um lögaðila sem skráðir eru á skipulegum markaði samkvæmt skilgreiningu laga um starfsemi kauphalla og skipulegra tilboðsmarkaða .
b.
Einstaklingur eða einstaklingar sem eru framtíðareigendur að 25% eða meira af eignum fjárvörslusjóðs eða svipaðs löglegs fyrirkomulags , eða hafa yfirráð yfir 25% eða meira af eignum hans .
Í tilvikum þar sem ekki hefur enn verið ákveðið hverjir munu njóta góðs af slíkum fjárvörslusjóði telst raunverulegur eigandi vera sá eða þeir sem sjóðurinn er stofnaður fyrir eða starfar fyrir .
5 .
Tilkynningarskyldir aðilar : Aðilar sem taldir eru upp í 1. mgr. 2. gr.
6 .
Þjónustuaðili á sviði fjárvörslu og fyrirtækjaþjónustu : Einstaklingur eða lögaðili sem veitir eftirfarandi þjónustu gegn gjaldi : a. stofnun fyrirtækja eða annarra lögaðila , b. gegnir eða útvegar annan aðila til að gegna stöðu forstjóra eða framkvæmdastjóra fyrirtækis , stöðu meðeiganda í félagi eða sambærilegri stöðu hjá annarri tegund lögaðila , c. útvegar lögheimili eða annað skráð heimilisfang sem á svipaðan hátt er notað til að hafa samband við fyrirtækið , eða aðra tengda þjónustu , d. starfar sem eða útvegar annan einstakling til að starfa sem fjárvörsluaðili sjóðs eða annars löglegs fyrirkomulags , e. starfar sem eða fær annan einstakling til að starfa sem tilnefndur hluthafi fyrir annan aðila en fyrirtæki sem skráð er á skipulegum markaði .
II. KAFLI
Könnun á áreiðanleika viðskiptamanna .
4. gr.
Könnun á áreiðanleika upplýsinga um viðskiptamenn .
Tilkynningarskyldir aðilar samkvæmt lögum þessum skulu kanna áreiðanleika viðskiptamanna sinna í samræmi við ákvæði þessa kafla í eftirfarandi tilvikum : a.
Við upphaf samningssambands .
b.
Vegna einstakra viðskipta að fjárhæð 15.000 evrur eða meira miðað við opinbert viðmiðunargengi eins og það er skráð hverju sinni , hvort sem viðskiptin fara fram í einni færslu eða fleirum sem virðast tengjast hver annarri .
c.
Þegar grunur leikur á um peningaþvætti eða fjármögnun hryðjuverka , án tillits til undanþágna eða takmarkana af neinu tagi .
d.
Þegar vafi leikur á því að fyrirliggjandi upplýsingar um viðskiptamann séu réttar eða nægilega áreiðanlegar .
5. gr.
Upplýsingaöflun tilkynningarskyldra aðila .
Áður en samningssambandi er komið á skal tilkynningarskyldur aðili gera kröfu um að nýr viðskiptamaður sanni á sér deili með eftirfarandi hætti : a.
Einstaklingar : með framvísun persónuskilríkja sem gefin eru út af opinberum aðila .
b.
Lögaðilar : með framlagningu vottorðs úr fyrirtækjaskrá ríkisskattstjóra eða sambærilegri opinberri skrá með heiti , heimilisfangi og kennitölu eða sambærilegum upplýsingum .
Tilkynningarskyldur aðili skal jafnframt gera kröfu um að fullnægjandi upplýsingar séu veittar um raunverulegan eiganda , sbr. 3. gr.
Prókúruhafar skulu sanna deili á sér með sama hætti og greinir í a-lið .
Afla skal upplýsinga um tilganginn með fyrirhuguðum viðskiptum hjá verðandi viðskiptamanni .
Hafi einstaklingur eða starfsmaður tilkynningarskylds aðila vitneskju um eða ástæðu til að ætla að tiltekin viðskipti fari fram í þágu þriðja manns skal viðskiptamaður krafinn upplýsinga um hver sá þriðji maður er .
Tilkynningarskyldir aðilar skulu varðveita ljósrit af persónuskilríkjum og öðrum gögnum sem krafist er , eða fullnægjandi upplýsingar úr þeim , í a.m.k. fimm ár frá því að viðskiptum lýkur .
6. gr.
Reglubundið eftirlit tilkynningarskyldra aðila .
Tilkynningarskyldir aðilar skulu hafa reglubundið eftirlit með samningssambandinu við viðskiptamenn sína til að tryggja að viðskipti þeirra séu í samræmi við fyrirliggjandi upplýsingar um þá , t.d. með athugun á viðskiptum sem eiga sér stað á meðan á samningssambandinu stendur .
Upplýsingar um viðskiptamenn skulu uppfærðar og frekari upplýsinga aflað í samræmi við lög þessi eftir því sem þörf krefur .
7. gr.
Áhættumat .
Tilkynningarskyldum aðilum er heimilt að beita ákvæðum 5. og 6. gr. á grundvelli áhættumats þar sem umfang upplýsingaöflunar og annarra ráðstafana samkvæmt lögum þessum gagnvart hverjum viðskiptamanni byggist á mati á hættu á peningaþvætti og fjármögnun hryðjuverka .
Nýti þeir sér slíka heimild er þeim skylt að setja sér reglur um framkvæmd þess og ber aðilum sem tilgreindir eru í a-d-lið 1. mgr. 2. gr. að fá reglurnar samþykktar af Fjármálaeftirlitinu og aðilum sem tilgreindir eru í e-l-lið 1. mgr. 2. gr. að fá reglurnar samþykktar af lögreglu .
8. gr.
Tímabundin frestun upplýsingaöflunar .
Nýr viðskiptamaður skal sanna á sér deili í samræmi við 5. gr. áður en samningssambandi er komið á .
Til að trufla ekki eðlilegan framgang viðskipta má þó fresta því þar til samningssamband hefur stofnast í þeim tilvikum þar sem lítil hætta er talin á peningaþvætti eða fjármögnun hryðjuverka .
Viðskiptamaður skal í slíkum tilvikum sanna á sér deili eins fljótt og því verður komið við .
Heimilt er að opna bankareikning fyrir viðskiptamann þrátt fyrir að skilyrðum 1. mgr. sé ekki fullnægt að því tilskildu að tryggt sé að færslur á hann verði ekki framkvæmdar fyrr en hann hefur sannað á sér deili skv. 5. gr.
Þrátt fyrir ákvæði 1. mgr. er heimilt þegar um viðskipti með líftryggingar er að ræða að rétthafi samkvæmt líftryggingarsamningnum sanni á sér deili þegar samningssambandi við viðskiptamann hefur verið komið á .
Í slíkum tilvikum skal rétthafi sanna deili á sér eigi síðar en þegar líftrygging er greidd út eða áður en rétthafi hyggst nýta sér rétt þann sem felst í tryggingunni .
9. gr.
Skilyrðum könnunar á áreiðanleika upplýsinga ekki uppfyllt .
Hafi ekki reynst mögulegt að fullnægja skilyrðum 1. og 2. mgr. 5. gr. er óheimilt að stofna til samningssambands við viðkomandi .
Skal jafnframt metið hvort ástæða sé til að senda lögreglu tilkynningu skv. 16. gr.
1. mgr. gildir ekki um störf lögmanna við athugun þeirra á lagalegri stöðu umbjóðenda sinna eða þegar þeir koma fram fyrir hönd þeirra í dómsmáli eða í tengslum við dómsmál , þ.m.t. þegar þeir veita ráðgjöf um hvort höfða eigi dómsmál eða komast hjá dómsmáli .
III. KAFLI
Auknar kröfur til könnunar á áreiðanleika upplýsinga um viðskiptamann .
10. gr.
Fjarsala .
Við upphaf viðskipta með fjarsölu , stofnun samninga með notkun fjarskiptaaðferða eða á annan sambærilegan hátt þar sem viðskiptamaðurinn er ekki á staðnum til að sanna á sér deili ber að afla viðbótargagna um viðskiptamann ef nauðsyn krefur svo og krefjast þess að fyrsta greiðsla skuli gerð í nafni viðskiptamanns og af reikningi sem hann hefur stofnað í starfandi fjármálafyrirtæki .
Í reglum sem tilkynningarskyldum aðilum er skylt að setja um innra eftirlit fyrir starfsemina , sbr. 1. mgr. 22. gr. , skal þegar það á við kveða nánar á um viðskipti með notkun fjarskiptaaðferða og varðveislu gagna um slík viðskipti .
11. gr.
Millibankaviðskipti .
Í millibankaviðskiptum yfir landamæri , við aðila frá löndum utan Evrópska efnahagssvæðisins , skulu fjármálafyrirtæki sem lög þessi gilda um uppfylla eftirtalin skilyrði : a. afla upplýsinga um starfsemi gagnaðilans og meta út frá opinberum gögnum orðstír viðkomandi og gæði eftirlits hjá honum , b. leggja mat á eftirlit gagnaðilans með því að ekki fari fram peningaþvætti og fjármögnun hryðjuverka , c. afla samþykkis frá yfirstjórn áður en millibankaviðskiptum er komið á , d. skrásetja skyldur hvors aðila fyrir sig samkvæmt lögum þessum , og e. fá staðfest , þegar um greiðslustreymisreikninga er að ræða , að gagnaðilinn viti deili á viðskiptamanni og meti reglulega upplýsingar um viðskiptamenn sem hafa beinan aðgang að reikningum hjá fjármálafyrirtæki sem lög þessi gilda um , og geti veitt viðeigandi upplýsingar um viðskiptamann sé þess óskað .
12. gr.
Einstaklingar í áhættuhópi .
Ef samningssamband eða viðskipti eru við einstaklinga sem teljast vera í áhættuhópi vegna stjórnmálalegra tengsla sinna og eru búsettir í öðru landi skulu tilkynningarskyldir aðilar samkvæmt lögum þessum fullnægja eftirtöldum skilyrðum , auk skilyrða II. kafla : a. meta hvort viðskiptamaður telst vera í áhættuhópi vegna stjórnmálalegra tengsla sinna , en til þess hóps teljast þeir sem eru eða hafa verið háttsettir í opinberri þjónustu og nánasta fjölskylda þeirra eða einstaklingar sem vitað er að eru nánir samstarfsmenn þeirra , b. afla samþykkis frá yfirstjórn áður en stofnað er til viðskipta við þá , c. grípa til viðeigandi ráðstafana til að sannreyna uppruna fjármuna sem notaðir eru í samningssambandinu eða viðskiptunum , d. hafa reglubundið aukið eftirlit með samningssambandinu .
13. gr.
Millibankaviðskipti við lánastofnun án raunverulegrar starfsemi .
Lánastofnunum sem lög þessi gilda um er óheimilt að stofna til eða halda áfram millibankaviðskiptum við lánastofnun eða annan aðila með sambærilega starfsemi sem stofnaður er innan lögsögu þar sem hann hefur enga raunverulega starfsemi eða stjórn og er ótengdur eftirlitsskyldri fjármálasamstæðu .
Þeim er jafnframt óheimilt að eiga í millibankaviðskiptum við banka sem heimilar slíkri lánastofnun að nota reikninga sína .
14. gr.
Nafnleynd í viðskiptum .
Tilkynningarskyldir aðilar skulu sýna sérstaka varúð þegar um er að ræða vöru eða viðskipti þar sem hvatt er til nafnleyndar og skulu ef þörf krefur gera ráðstafanir til að koma í veg fyrir að slík viðskipti séu notuð til peningaþvættis eða fjármögnunar hryðjuverka .
IV. KAFLI
Undanþágur frá kröfum um könnun á áreiðanleika viðskiptamanna .
15. gr.
Aðilar sem undanþegnir eru ákvæðum um könnun á áreiðanleika upplýsinga um viðskiptamenn .
5. og 6. gr. laga þessara um könnun á áreiðanleika viðskiptamanna gilda ekki um eftirtalda aðila : a.
Lögaðila sem taldir eru upp í a- og b-lið 1. mgr. 2. gr. og samsvarandi lögaðila sem hlotið hafa starfsleyfi á Evrópska efnahagssvæðinu .
Sama gildir um eftirlitsskyldar lána- eða fjármálastofnanir frá löndum utan Evrópska efnahagssvæðisins sem gerðar eru sambærilegar kröfur til og í lögum þessum .
b.
Félög sem skráð eru á skipulegum verðbréfamarkaði samkvæmt skilgreiningu laga um starfsemi kauphalla og skipulegra tilboðsmarkaða .
c.
Íslensk stjórnvöld .
Áður en undanþága skv. 1. mgr. er veitt skal afla fullnægjandi upplýsinga um viðskiptamann til að ganga úr skugga um að hann falli undir a- , b- eða c-lið 1. mgr.
V. KAFLI
Tilkynningarskylda og aðrar skyldur aðila .
16. gr.
Almenn tilkynningarskylda .
Tilkynningarskyldum aðilum er skylt að láta athuga gaumgæfilega öll viðskipti sem grunur leikur á að rekja megi til peningaþvættis eða fjármögnunar hryðjuverka og tilkynna lögreglu um viðskipti þar sem slík tengsl eru talin vera fyrir hendi .
Gildir þetta einkum um viðskipti sem eru óvenjuleg , mikil eða flókin , með hliðsjón af venjubundinni starfsemi viðskiptamannsins eða virðast ekki hafa fjárhagslegan eða lögmætan tilgang .
Samkvæmt beiðni lögreglu , sem rannsakar peningaþvætti eða fjármögnun hryðjuverka , skulu tilkynningarskyldir aðilar láta í té allar upplýsingar sem nauðsynlegar eru taldar vegna tilkynningarinnar .
1. mgr. gildir ekki um upplýsingar sem lögmenn öðlast við athugun á lagalegri stöðu skjólstæðings , eða upplýsingar sem þeir öðlast fyrir , á meðan eða eftir lok dómsmáls , ef upplýsingarnar hafa bein tengsl við dómsmálið .
Sama gildir um upplýsingar sem aðilar skv. g-i-lið 1. mgr. 2. gr. öðlast þegar þeir veita lögmanni sérfræðiráðgjöf fyrir , á meðan eða eftir lok dómsmáls .
17. gr.
Skylda til að forðast viðskipti .
Forðast skal viðskipti þegar fyrir hendi er vitneskja eða grunur um að rekja megi þau til peningaþvættis eða fjármögnunar hryðjuverka .
Skal tilkynna um þau til lögreglu og taka fram í tilkynningunni innan hvaða frests tilkynningarskyldum aðilum er skylt að framkvæma viðskiptin .
Ef ekki er unnt að koma í veg fyrir viðskiptin eða stöðvun þeirra gæti hindrað lögsókn á hendur þeim sem hafa hagnað af viðskiptunum skal lögreglu tilkynnt um viðskiptin um leið og þau hafa farið fram .
18. gr.
Meðferð tilkynninga o.fl.
Lögreglu ber að staðfesta skriflega móttöku tilkynningar skv. 16. og 17. gr.
Lögreglu er heimilt ef brýn nauðsyn krefur að óska eftir því að viðskipti sem tilkynnt hefur verið um skv. 16. og 17. gr. verði ekki framkvæmd fyrr en að loknum þeim fresti sem tilgreindur er í tilkynningunni .
Lögregla skal tafarlaust gera tilkynnanda viðvart telji hún ekki þörf á hindrun viðskipta .
Nánar skal mælt fyrir um móttöku tilkynninga , greiningu og miðlun upplýsinga um hugsanlegt peningaþvætti í reglugerð sem dómsmálaráðherra setur .
19. gr.
Bann við upplýsingagjöf .
Tilkynningarskyldum aðilum og stjórnendum , starfsmönnum og öðrum sem vinna í þágu þeirra er skylt að sjá til þess að viðskiptamaður eða annar utanaðkomandi aðili fái ekki vitneskju um að lögreglu hafi verið sendar upplýsingar skv. 16. og 17. gr. , um að rannsókn sé hafin vegna gruns um peningaþvætti eða fjármögnun hryðjuverka eða að slíkri rannsókn kunni að verða hrundið af stað .
Þrátt fyrir ákvæði 1. mgr. er miðlun framangreindra upplýsinga heimil til eftirtalinna aðila : a. til Fjármálaeftirlitsins , b. innan samstæðu eins og hún er skilgreind í lögum um ársreikninga , c. milli aðila sem nefndir eru í f- og g-lið 1. mgr. 2. gr. og sinna starfi sínu hjá sama lögaðila eða sama neti fyrirtækja , d. milli aðila sem nefndir eru í a-g-lið 1. mgr. 2. gr. að því tilskildu að öllum eftirtöldum skilyrðum sé fullnægt : 1. að báðir aðilar tilheyri sömu starfsgrein , 2. að málið varði einstakling eða lögaðila sem er viðskiptavinur hjá báðum aðilum , 3. að upplýsingarnar varði viðskipti sem snerta báða aðila , 4. að báðir aðilar hafi sambærilegar skyldur hvað varðar þagnarskyldu og vernd persónuupplýsinga , og 5. að upplýsingarnar séu eingöngu notaðar í þeim tilgangi að hindra peningaþvætti og fjármögnun hryðjuverka .
Eingöngu er heimilt að miðla upplýsingum skv. 2. mgr. til einstaklings eða lögaðila með heimili í ríki utan Evrópska efnahagssvæðisins ef einstaklingurinn eða lögaðilinn er bundinn af sambærilegum reglum um aðgerðir gegn peningaþvætti og fjármögnun hryðjuverka og lög þessi mæla fyrir um .
Aðilar nefndir í f- og g-lið 1. mgr. 2. gr. sem ráða viðskiptavinum sínum frá því að taka þátt í ólöglegu athæfi teljast ekki hafa brotið 1. mgr. um bann við upplýsingagjöf .
20. gr.
Undantekning frá þagnarskyldu .
Þegar tilkynningarskyldur aðili veitir lögreglu upplýsingar í góðri trú samkvæmt lögum þessum telst það ekki brot á þagnarskyldu sem hann er bundinn lögum samkvæmt eða með öðrum hætti .
Slík upplýsingagjöf leggur hvorki refsi- né skaðabótaábyrgð á herðar hlutaðeigandi einstaklingum , lögaðilum eða starfsmönnum þeirra .
21. gr.
Tilnefning ábyrgðarmanns .
Tilkynningarskyldir aðilar bera ábyrgð á því að ákvæðum laga þessara og reglugerða og reglna settra samkvæmt þeim sé framfylgt .
Þeim er skylt að tilnefna einn úr hópi stjórnenda sem sérstakan ábyrgðarmann sem að jafnaði annast tilkynningar í samræmi við ákvæði 16. og 17. gr. og sjá til þess að mótaðar séu samræmdar starfsaðferðir er stuðli að framkvæmd laganna .
Lögreglu skal tilkynnt um tilnefningu ábyrgðarmanns .
22. gr.
Innra eftirlit o.fl.
Tilkynningarskyldum aðilum ber skylda til þess að setja sér skriflegar innri reglur og hafa innra eftirlit sem miðar að því að koma í veg fyrir að starfsemi þeirra sé notuð til peningaþvættis og fjármögnunar hryðjuverka .
Skulu þeir m.a. sjá til þess að starfsmenn hljóti sérstaka þjálfun í þeim tilgangi .
Tilkynningarskyldum aðilum ber skylda til þess að gera skriflegar skýrslur um allar grunsamlegar og óvenjulegar færslur sem verða við framkvæmd viðskipta í starfsemi þeirra .
Um varðveislu slíkra gagna fer samkvæmt ákvæðum 4. mgr. 5. gr.
Lögaðilar sem nefndir eru í 1. mgr. 2. gr. skulu búa yfir kerfi sem gerir þeim kleift að bregðast skjótt við fyrirspurnum frá lögreglu eða öðrum lögbærum yfirvöldum .
Um varðveislu slíkra gagna , þ.m.t. upplýsinga um einstök viðskipti viðskiptamanna , fer samkvæmt ákvæðum 4. mgr. 5. gr.
Lögaðilum sem nefndir eru í 1. mgr. 2. gr. ber við ráðningu starfsfólks að setja sérstakar reglur um hvaða athuganir skuli gerðar á ferli umsækjenda um stöður hjá fyrirtækjunum og í hvaða tilvikum skuli krafist sakavottorðs eða annarra sambærilegra skilríkja um feril og fyrri störf .
23. gr.
Útibú og dótturfélög í ríkjum utan Evrópska efnahagssvæðisins .
Aðilar sem tilgreindir eru í a-c-lið 1. mgr. 2. gr. skulu tryggja að útibú þeirra og dótturfélög í ríkjum utan Evrópska efnahagssvæðisins kanni áreiðanleika upplýsinga um viðskiptamenn sína með sambærilegum hætti og mælt er fyrir um í lögum þessum eða eins sambærilegum hætti og lög viðkomandi ríkis heimila .
Ef löggjöf ríkis utan Evrópska efnahagssvæðisins þar sem útibú eða dótturfélag er staðsett heimilar ekki sambærilega könnun á áreiðanleika upplýsinga um viðskiptamenn og mælt er fyrir um í lögum þessum skal viðkomandi aðili senda Fjármálaeftirlitinu tilkynningu um það .
Jafnframt skal viðkomandi aðili tryggja að hlutaðeigandi útibú eða dótturfélag bregðist við hættunni á peningaþvætti eða fjármögnun hryðjuverka eftir öðrum leiðum .
Aðilar sem tilgreindir eru í a-c-lið 1. mgr. 2. gr. skulu sjá til þess að útibú þeirra og dótturfélög í ríkjum utan Evrópska efnahagssvæðisins setji sér skriflegar innri reglur sambærilegar þeim sem krafist er í 1. mgr. 22. gr. eða eins sambærilegar reglur og lög viðkomandi ríkis heimila .
VI. KAFLI
Eftirlit o.fl.
24. gr.
Fjármálaeftirlitið .
Fjármálaeftirlitið hefur eftirlit með því að aðilar sem tilgreindir eru í a-d-lið 1. mgr. 2. gr. fari að ákvæðum laga þessara og reglugerða og reglna settra samkvæmt þeim .
Um eftirlitið fer samkvæmt lögum um opinbert eftirlit með fjármálastarfsemi og þeim sérlögum sem um starfsemi eftirlitsskyldra aðila gilda .
Fjármálaeftirlitinu er heimilt að beita eftirlitsúrræðum sem kveðið er á um í lögum um opinbert eftirlit með fjármálastarfsemi við eftirlit samkvæmt lögum þessum .
25. gr.
Tilkynningar eftirlitsaðila .
Fái Fjármálaeftirlitið , önnur stjórnvöld eða aðrir fagaðilar sem hafa eftirlit með starfsemi tilkynningarskyldra aðila í störfum sínum vitneskju um viðskipti sem tengjast peningaþvætti eða fjármögnun hryðjuverka eða upplýsingar um viðskipti sem grunur leikur á að tengist peningaþvætti eða fjármögnun hryðjuverka skal það tilkynnt til lögreglu .
Fjármálaeftirlitið gefur út tilkynningar og leiðbeiningar ef þörf er á sérstakri varúð í viðskiptum við ríki eða ríkjasvæði sem ekki fylgja alþjóðlegum tilmælum og reglum um aðgerðir gegn peningaþvætti .
Tilkynningarskyldum aðilum ber jafnframt að gefa sérstakan gaum að ríkjum eða ríkjasvæðum sem ekki fylgja alþjóðlegum tilmælum og reglum um aðgerðir gegn peningaþvætti .
VII. KAFLI
Viðurlög .
26. gr.
Viðurlög .
Vanræki tilkynningarskyldur aðili af ásetningi eða stórkostlegu hirðuleysi að kanna áreiðanleika upplýsinga um viðskiptamenn sína skv. II. kafla , tilkynningarskyldu eða aðrar skyldur skv. V. kafla eða vanræki hann að veita upplýsingar eða láta í té aðstoð , skýrslur eða gögn svo sem kveðið er á um í lögum þessum eða reglum settum samkvæmt þeim skal hann sæta sektum .
Þegar brot á lögum þessum er framið í starfsemi lögaðila má gera lögaðila sekt án tillits til þess hvort sök verður sönnuð á fyrirsvarsmann eða starfsmann lögaðilans .
Hafi fyrirsvarsmaður eða starfsmaður gerst sekur um brot á lögum þessum má einnig gera lögaðilanum sekt .
VIII. KAFLI
Ýmis ákvæði .
27. gr.
Reglugerðarheimild .
Viðskiptaráðherra er heimilt að setja í reglugerð nánari ákvæði um framkvæmd laga þessara , þar á meðal : 1. frekari ákvæði um undanþágur frá kröfum um könnun á áreiðanleika skv. 15. gr. , 2. nánari ákvæði um framkvæmd tilkynningarskyldu skv. 16. gr. , 3. sérstakar reglur um heimild tilkynningarskyldra aðila til að reiða sig á könnun á áreiðanleika upplýsinga um viðskiptamann sem framkvæmd er af þriðja aðila , 4. nánari ákvæði um hvaða upplýsingar um sendanda skuli fylgja millifærslum , 5. sérstakar reglur um tilkynningar á millifærslum til eða í þágu einstaklinga eða lögaðila sem hafa tengsl við ríki eða ríkjasvæði sem ekki er með viðunandi reglur um aðgerðir gegn peningaþvætti og fjármögnun hryðjuverka , 6. sérstakar reglur um bann eða takmarkanir á heimildum tilkynningarskyldra aðila til að stofna til samningssambands eða framkvæma millifærslur til einstaklinga eða lögaðila sem hafa tengsl við ríki eða ríkjasvæði sem ekki er með viðunandi reglur um aðgerðir gegn peningaþvætti og fjármögnun hryðjuverka .
28. gr.
Innleiðing .
Með lögum þessum eru tekin upp í innlendan rétt ákvæði tilskipunar Evrópuþingsins og ráðsins nr. 2005/60/EB , um ráðstafanir gegn því að fjármálakerfið sé notað til peningaþvættis og til fjármögnunar hryðjuverka .
29. gr.
Gildistaka .
Lög þessi öðlast þegar gildi .
Við gildistöku laga þessara falla úr gildi lög um aðgerðir gegn peningaþvætti , nr. 80/1993 , með síðari breytingum .
IV. kafli .
Slysatryggingar .
A. Almenn ákvæði .
27. gr.
Slysatryggingar taka til slysa við vinnu , iðnnám , björgunarstörf , hvers konar íþróttaæfingar , íþróttasýningar og íþróttakeppni , enda sé sá sem fyrir slysi verður tryggður samkvæmt ákvæðum 29. eða 30. gr.
Með slysi er átt við skyndilegan utanaðkomandi atburð sem veldur meiðslum á líkama þess sem tryggður er og gerist án vilja hans .
Maður telst vera við vinnu : a.
Þegar hann er á vinnustað á þeim tíma sem honum er ætlað að vera að störfum , svo og í matar- og kaffitímum .
b.
Í sendiferð í þágu atvinnurekstrar eða í nauðsynlegum ferðum til vinnu og frá , enda sé aðeins um að ræða ferðir sem farnar eru samdægurs milli vinnustaðar og heimilis eða matstaðar .
Sama gildir um lengri ferðir af þessu tagi ef starfsmaður er á launum hjá vinnuveitanda í ferðinni .
Slys telst ekki verða við vinnu ef það hlýst af athöfnum slasaða sjálfs sem ekki standa í neinu sambandi við vinnuna .
Tryggingin tekur þó til allra slysa á sjómanni sem verða um borð í skipi hans eða þegar hann ásamt skipinu er staddur utan heimahafnar skips eða útgerðarstaðar .
Enn fremur tekur tryggingin til allra slysa sem verða á friðargæsluliðum íslenska ríkisins sem verða þegar þeir eru staddir erlendis vegna friðargæslustarfa .
Til slysa teljast sjúkdómar er stafa af skaðlegum áhrifum efna , geislaorku eða öðru hliðstæðu sem ríkjandi eru í hæsta lagi fáeina daga og rekja verður til vinnunnar .
Ákveða skal með reglugerð að tilteknir atvinnusjúkdómar skuli teljast bótaskyldir samkvæmt þessum kafla .
28. gr.
Þegar að höndum ber slys , sem ætla má bótaskylt samkvæmt þessum kafla , skal atvinnurekandi eða hinn tryggði , ef ekki er um atvinnurekanda að ræða , tafarlaust senda tilkynningu um slysið í því formi , sem [ sjúkratryggingastofnunin ] 1 ) skipar fyrir um , til lögreglustjóra eða umboðsmanns hans ( í Reykjavík til [ sjúkratryggingastofnunarinnar ] 1 ) ) .
Lögreglustjóri sendir tilkynninguna til [ sjúkratryggingastofnunarinnar ] 1 ) ásamt nauðsynlegum upplýsingum .
Hinum slasaða eða þeim öðrum , sem gera vilja kröfu til bóta vegna slyssins , ber að fylgjast með því að tilkynningarskyldunni sé fullnægt og geta þessir aðilar leitað aðstoðar lögreglustjóra ef atvinnurekandi vanrækir tilkynninguna .
Ef atvik að slysinu eru óljós eða mál ekki nægilega upplýst eða ástæða til að ætla að slysið hafi orðið af hirðuleysi eða lélegum útbúnaði , svo og ef [ sjúkratryggingastofnunin ] 1 ) eða annar hvor aðila , atvinnurekandi eða hinn slasaði eða fyrirsvarsmaður hans óskar þess , skal lögreglustjóri rannsaka málið .
Ef sá sem átti að tilkynna slys hefur vanrækt það skal það eigi vera því til fyrirstöðu að sá sem fyrir slysi varð eða eftirlátnir vandamenn hans geti gert kröfu til bóta ef það er gert áður en ár er liðið frá því að slysið bar að höndum .
Heimilt er þó að greiða bætur þótt liðið sé ár frá því að slys bar að höndum ef atvik eru svo ljós að drátturinn torveldar ekki gagnaöflun um atriði er máli skipta .
Ráðherra setur reglugerð 2 ) um nánari framkvæmd ákvæðisins .
1 ) L. 112/2008 , 57. gr. 2 ) Rg. 356/2005 .
29. gr.
Slysatryggðir samkvæmt þessum kafla eru : a.
Launþegar sem starfa hér á landi að undanskildum erlendum ríkisborgurum sem gegna embætti fyrir erlend ríki og erlendu starfsliði slíkra embættismanna .
Starf um borð í íslensku skipi eða íslensku loftfari , eða skipi eða loftfari sem gert er út eða rekið af íslenskum aðilum , jafngildir starfi hér á landi samkvæmt þessum lið , enda séu laun greidd hér á landi .
b.
Nemendur við iðnnám í löggiltum iðngreinum og nemar í starfsnámi sem stunda nám í heilbrigðisgreinum og raunvísindum og háskólanemar þegar þeir sinna verklegu námi .
c.
Útgerðarmenn sem sjálfir eru skipverjar .
d.
Þeir sem vinna að björgun manna úr lífsháska eða vörnum gegn yfirvofandi meiri háttar tjóni á verðmætum .
e.
Íþróttafólk sem tekur þátt í íþróttaiðkunum , hvort heldur er æfingum , sýningum eða keppni og orðið er 16 ára .
Með reglugerðarákvæði 1 ) má ákveða nánar gildissvið þessa ákvæðis .
f.
Atvinnurekendur í landbúnaði sem vinna landbúnaðarstörf , makar þeirra og börn á aldrinum 13 til og með 17 ára .
g .
Atvinnurekendur sem starfa að eigin atvinnurekstri í öðrum atvinnugreinum en um getur í f-lið .
Heimilt er að veita undanþágu frá slysatryggingu skv. a-lið 1. mgr. ef hlutaðeigandi er sannanlega tryggður samkvæmt erlendri slysatryggingalöggjöf .
Launþegi telst hver sá sem tekur að sér vinnu gegn endurgjaldi án þess að vera sjálfur atvinnurekandi í því sambandi , hvort sem um er að ræða tímakaup , föst laun , aflahlut eða greiðslu fyrir ákvæðisvinnu .
Maki atvinnurekanda og börn hans á aldrinum 13 til og með 17 ára , sbr. g-lið 1. mgr. , teljast ekki launþegar samkvæmt þessari grein nema þau starfi við atvinnureksturinn og þiggi laun fyrir .
1 ) Rg. 245/2002 .
30. gr.
Þeir sem heimilisstörf stunda geta tryggt sér rétt til slysabóta við þau störf með því að skrá í skattframtal í byrjun hvers árs ósk þar að lútandi .
B. Bætur .
31. gr.
Bætur slysatrygginga eru sjúkrahjálp , dagpeningar , örorkubætur og dánarbætur .
32. gr.
Nú veldur bótaskylt slys sjúkleika og vinnutjóni í minnst 10 daga og skal þá greiða nauðsynlegan kostnað vegna lækningar hins slasaða og tjóns á gervilimum eða hjálpartækjum svo sem hér segir : 1 .
Að fullu skal greiða : a.
Læknishjálp sem samið hefur verið um [ samkvæmt lögum um sjúkratryggingar ] .
1 ) b.
Sjúkrahúsvist , svo lengi sem afleiðingar slyssins gera hana nauðsynlega , [ sé hinn slasaði ekki sjúkratryggður samkvæmt lögum um sjúkratryggingar ] .
1 ) ...
1 ) c.
Lyf og umbúðir .
d.
Viðgerð vegna brots eða löskunar á heilbrigðum tönnum eða vel viðgerðum .
Greiðslu fyrir sams konar viðgerðir á lélegri tönnum má takmarka við kostnað sem ætla má að orðið hefði ef þær hefðu verið heilbrigðar .
e.
Gervilimi eða svipað hjálpartæki , svo og viðgerð á þeim eða endurnýjun ef viðgerð telst ekki fullnægjandi .
Sama gildir um gervitennur .
f.
Sjúkraflutning með sjúkraflugvél eða sjúkrabíl fyrst eftir slys eða þegar ella verður nauðsynlegt að senda sjúkling með slíkum farartækjum til meðferðar hjá lækni eða í sjúkrahúsi , þó ekki fyrir einstakar ferðir þegar um stundun er að ræða .
Sama gildir um flutning með skipi þegar öðrum farartækjum verður ekki við komið .
g .
Sjúkraþjálfun og orkulækningar .
2 .
Að hluta skal greiða : a.
Að hálfu ferðakostnað til læknis með leigubíl , enda sé sjúklingur ekki fær um að ferðast með áætlunarbíl eða strætisvagni .
Ekki skal þó greitt fyrir flutning með bifreið manns af sama heimili eða sama bæ né bifreið í eigu venslamanna hins slasaða .
b.
Að 3/4 kostnað við sams konar ferðir með áætlunarbíl eða -skipi , enda sé um meira en 15 km vegalengd að ræða .
Geti sjúklingur ekki ferðast með áætlunarbíl skal greiða ferð með áætlunarflugvél að 3/4 .
3 .
Heimilt er að greiða : a.
Hjúkrun í heimahúsum , veitta af vandalausum .
b.
Styrk upp í kostnað vegna löskunar á tönnum þegar framkvæmdar hafa verið kostnaðarsamar aðgerðir á þeim sem ónýst hafa við slysið .
c.
Ferðakostnað að 3/4 hlutum með áætlunarbíl eða strætisvagni eða samkvæmt kílómetragjaldi ef áætlunarferðir eða strætisvagnaferðir eru ekki fyrir hendi þegar sjúklingur þarfnast ítrekaðrar meðferðar hjá lækni á sjúkrahúsi eða sjúkrastofnun , svo sem í endurhæfingu eða sjúkraþjálfun , með eða án innlagningar , þótt vegalengd sé skemmri en 15 km , enda séu ferðir fleiri en 30 á sex mánaða tímabili .
Að svo miklu leyti sem samningar [ samkvæmt lögum um sjúkratryggingar ] 1 ) ná ekki til sjúkrahjálpar samkvæmt framansögðu getur ráðherra ákveðið endurgreiðslu að nokkru eða öllu leyti með reglugerð .
2 ) Nú veldur slys ekki óvinnufærni í 10 daga , en hefur þó í för með sér kostnað sem um ræðir í grein þessari og má þá greiða hann að svo miklu leyti sem hann fæst ekki greiddur hjá sjúkratryggingum .
1 ) L. 112/2008 , 57. gr. 2 ) Rg. 541/2002 , sbr. 46/2004 .
33. gr.
Dagpeningar greiðast frá og með 8. degi eftir að slysið varð , enda hafi hinn slasaði verið óvinnufær í minnst 10 daga .
Dagpeningar greiðast þangað til hinn slasaði verður vinnufær , úrskurður er felldur um varanlega örorku hans eða hann deyr , þó ekki lengur en 52 vikur .
[ Sjúkratryggingastofnuninni ] 1 ) er heimilt að ákveða að dagpeningar skuli greiddir lengur , einkum ef ekki er lokið lækningatilraunum og óvíst er hvort um varanlega örorku verður að ræða og líkur eru til að afstýra megi eða draga úr örorku með lengri bótagreiðslu .
Dagpeningar eru 1.184 kr. á dag fyrir hvern einstakling og 253 kr. fyrir hvert barn á framfæri , þar með talin börn utan heimilis sem hinn slasaði sannanlega greiðir með samkvæmt úrskurði stjórnvalds , staðfestu samkomulagi eða skilnaðarleyfisbréfi .
Greiðslur samkvæmt grein þessari mega ekki fara fram úr 3/4 af tekjum bótaþega , sbr. 16. gr. , við þá atvinnu sem hann stundaði er slysið varð .
Nú greiðir vinnuveitandi hinum slasaða laun í slysaforföllum og renna þá dagpeningagreiðslur samkvæmt þessari grein til vinnuveitandans þann tíma , þó aldrei hærri greiðsla en sem nemur 3/4 hlutum launanna .
1 ) L. 112/2008 , 57. gr.
34. gr.
Ef slys veldur varanlegri örorku skal greiða þeim er fyrir því varð örorkulífeyri eftir reglum 4. mgr. 18. gr. eða örorkubætur í einu lagi .
Ef örorkan er 50% eða meiri greiðist hálfur örorkulífeyrir fyrir 50% örorku , hækkar síðan um 2% fyrir hvert örorkustig sem við bætist uns örorkan nemur 75% , þá greiðist fullur lífeyrir .
Skerðingarákvæði 5. mgr. 18. gr. skulu ekki taka til örorkulífeyris samkvæmt þessari grein .
Nú er örorkan metin meiri en 50% og skal þá auk örorkulífeyris greiða lífeyri vegna maka og barna yngri en 18 ára , sem voru á framfæri bótaþega þegar slys bar að höndum , eftir reglum b- og c-liða 1. mgr. 35. gr.
Ef örorkan er 75% eða meiri skal greiða fullar bætur og gildir það bæði vegna barna sem voru á framfæri bótaþega þegar slys átti sér stað , svo og þeirra sem hann framfærir síðar .
Sé orkutapið minna en 75% lækka bæturnar um 4% fyrir hvert 1% sem vantar á 75% örorku .
Ef orkutap er minna en 50% er [ sjúkratryggingastofnuninni ] 1 ) heimilt að greiða í einu lagi örorkubætur sem jafngilda lífeyri hlutaðeigandi um tiltekið árabil samkvæmt reglugerð 2 ) er ráðherra setur .
Ella greiðist lífeyrir í hlutfalli við örorkuna .
Örorkubætur greiðast ekki ef orkutapið er metið minna en 10% .
1 ) L. 112/2008 , 57. gr. 2 ) Rg. 187/2005 .
35. gr.
Ef slys veldur dauða innan tveggja ára frá því er það bar að höndum skal greiða dánarbætur sem hér segir : a.
Ekkja eða ekkill , sem var samvistum við hinn látna eða á framfæri hans , hlýtur bætur , 27.429 kr. á mánuði í 8 ár frá dánardægri hins látna .
Bætur samkvæmt þessum staflið falla ekki niður þótt ekkja eða ekkill stofni til hjúskapar á ný .
Nú andast ekkja eða ekkill sem bóta hefur notið samkvæmt ákvæðum þessarar greinar áður en bætur hafa verið greiddar að fullu og skulu eftirstöðvar bótanna greiddar að jöfnu börnum hinna látnu eftir sömu reglum til loka tímabilsins ef á lífi eru , ella til dánarbús hans .
b.
Barnalífeyri , 219.408 kr. á ári fyrir hvert barn , sbr. að öðru leyti 20. gr.
c.
Barn eldra en 16 ára , sem var á framfæri hins látna vegna örorku þegar slysið bar að höndum , fær bætur , eigi minni en 342.775 kr. og allt að 1.028.326 kr. , eftir því að hve miklu leyti það naut stuðnings hins látna við fráfall hans .
Þó greiðast ekki bætur ef örorka er minni en 33% .
Bætur skv. a- og c-liðum 1. mgr. skulu eigi vera lægri en 479.890 kr. fyrir hvert slys .
Nú lætur hinn látni ekki eftir sig aðstandendur sem rétt eiga til bóta samkvæmt þessum stafliðum og skal þá bæta slysið með 479.890 kr. sem skiptist að jöfnu milli barna hins látna ef á lífi eru , en ella til dánarbús hans .
Um fósturbörn og fósturforeldra gildir sama og um börn og foreldra .
Frá dánarbótum , sem greiddar eru vandamönnum , ber að draga þær örorkubætur er greiddar hafa verið í einu lagi skv. 5. mgr. 34. gr. vegna sama slyss .
C. Tekjur .
36. gr.
Útgjöld slysatrygginga skulu borin af tekjum ríkissjóðs af tryggingagjaldi og iðgjöldum skv. 3. mgr.
Þá skal árlega ákveða í fjárlögum framlag sem standa skal undir kostnaði af bótum vegna þeirra sem um getur í e-lið 1. mgr. 29. gr.
[ Sjúkratryggingastofnunin ] 1 ) skal ár hvert gera áætlun um bótagreiðslur og rekstrarkostnað slysatrygginga næsta almanaksár .
Iðgjöld útgerðarmanna fiskiskipa vegna slysatrygginga sjómanna skulu vera 0,65% af samanlögðum launum og aflahlut sjómanna sem hjá þeim starfa hverju sinni .
Iðgjöld þessi skulu ásamt dagpeningum skv. 6. mgr. 67. gr. standa undir greiðslu launa og / eða aflahlutar skv. 2. mgr. 67. gr. og rekstrarkostnaði slysatrygginga vegna framkvæmdar [ sjúkratryggingastofnunarinnar ] 1 ) við tryggingu þessa .
Iðgjöld þeirra sem heimilisstörf stunda skv. 30. gr. skulu ákveðin þannig að þau standi undir kostnaði við trygginguna og rekstrarkostnaði [ sjúkratryggingastofnunarinnar ] 1 ) vegna framkvæmdarinnar .
1 ) L. 112/2008 , 57. gr.
V. kafli .
...
1 ) 1 ) L. 112/2008 , 57. gr.
VI. kafli .
Sameiginleg ákvæði .
A. Bætur .
48. gr.
Bætur samkvæmt lögum þessum teljast bætur greiddar í peningum og hjálp til sjúkra og slasaðra sem veitt er á annan hátt .
Enginn getur samtímis notið nema einnar tegundar greiddra bóta samkvæmt lögum þessum .
Saman mega þó fara : a.
Bætur til ekkju eða ekkils skv. a-lið 1. mgr. 35. gr. og allar aðrar bætur .
b.
Barnalífeyrir og dagpeningar .
c.
Slysadagpeningar og ellilífeyrir .
d.
Aðrar bætur ef svo er fyrir mælt í lögunum .
Ef maður á rétt á fleiri tegundum bóta en einni sem ekki geta farið saman má hann taka hærri eða hæstu bæturnar .
Nú nýtur umsækjandi um dagpeninga annarra lægri bóta sem veittar eru til langs tíma og skulu þá dagpeningar nema mismuninum .
...
1 ) Ef elli- eða örorkulífeyrisþegi dvelst lengur en í mánuð samfellt á sjúkrahúsi sem er á föstum fjárlögum fellur lífeyrir hans og bætur honum tengdar niður ef vistin hefur varað lengur en sex mánuði undanfarna tólf mánuði .
Ef ljóst er frá upphafi að um varanlega dvöl á hjúkrunarheimili eða í hjúkrunarrými öldrunarstofnunar er að ræða falla bætur niður frá fyrsta degi næsta mánaðar eftir upphaf dvalar .
Heimilt er þó að víkja frá tímamörkum í 1. málsl. þessarar málsgreinar ef sérstaklega stendur á og skal við mat á framlengingu á greiðslu lífeyris og bótum honum tengdum höfð hliðsjón af tekjum skv. 16. gr.
[ Ráðherra ákveður daggjöld dvalarheimila fyrir aldraða með reglugerð .
Tryggingastofnun ríkisins er heimilt að greiða dvalarheimili fyrir aldraða sem ekki er á föstum fjárlögum vistunarframlag allt að því sem á vantar dvalarkostnað í samræmi við lög um málefni aldraðra .
Vistunarframlag skal þó aldrei nema hærri fjárhæð en nemur dvalarkostnaði vistmanns eins og hann er ákveðinn af ráðherra hverju sinni skv. 1. málsl. ] 2 )
Sjúkrahús og stofnanir skv. 5. og 6. mgr. skulu senda Tryggingastofnun mánaðarlega upplýsingar um vistun .
[ Þegar lífeyrir og bætur honum tengdar falla niður skv. 5. mgr. er heimilt að greiða elli- og örorkulífeyrisþega sem dvelst á sjúkrahúsi hér á landi vasapeninga allt að 28.951 kr. á mánuði .
Við útreikning á fjárhæð vasapeninga skulu tekjur skerða vasapeninga um 65% .
Vasapeningar falla alveg niður við tekjur sem nema 641.146 kr. á ári .
Með tekjum er átt við tekjur eins og þær eru skilgreindar í 16. gr. og um tekjuútreikning fer samkvæmt sömu grein .
Ef tekjur hlutaðeigandi eru af vinnu á stofnuninni og telja má vinnuna þátt í endurhæfingu er heimilt að ákveða að tekjurnar hafi ekki skerðingaráhrif á vasapeningana svo framarlega sem þær fara ekki yfir 680.350 kr. á ári og sama gildir um tekjur í formi hlunninda og annarra greiðslna en peninga .
Tekjur vegna vinnu á stofnun , sbr. 5. málsl. þessarar málsgreinar , umfram 680.350 kr. á ári skerða vasapeninga í samræmi við skerðingarhlutfall 2. málsl. ] 3 )
Nú dvelst lífeyrisþegi utan stofnunar nokkra daga í senn en útskrifast samt ekki og er þá heimilt að greiða honum dagpeninga sem eigi séu lægri en 1.931 kr. á dag þann tíma .
Heimilt er að setja reglugerð 4 ) um nánari framkvæmd ákvæðis þessa .
1 ) L. 112/2008 , 57. gr. 2 ) L. 160/2007 , 6. gr. 3 ) L. 17/2008 , 6. gr. 4 ) Rg. 213/1991 , sbr. 321/1991 , 204/1999 , 110/2000 og 300/2008 ; rgl. 174/2000 , rg. 357/2005 , sbr. 296/2008 .
49. gr.
Sama rétt til bóta og hjón hafa samkvæmt lögum þessum einnig karl og kona sem eru í óvígðri sambúð er skráð hefur verið í þjóðskrá lengur en eitt ár .
Sama rétt hafa karl og kona sem átt hafa saman barn eða konan er þunguð af hans völdum , enda sé óvígð sambúð þeirra skráð í þjóðskrá .
Sama gildir um bótarétt einstaklinga af sama kyni í sambúð .
Sama gildir um bótarétt þess sem eftir lifir .
Slíkt sambúðarfólk öðlast aldrei meiri bótarétt en þau hefðu haft ef þau væru hjón .
Þó er heimilt að greiða sambúðaraðila slysabætur .
Sameiginlegt lögheimili eða sambúð eftir öðrum ótvíræðum gögnum lengur en eitt ár skal lagt að jöfnu við skráningu sambúðar í þjóðskrá .
50. gr.
Tryggingastofnunin getur greitt öðrum en bótaþega eða framfærslumanni bætur ef ástæða er til að ætla að bæturnar séu notaðar á þann hátt að eigi samrýmist tilgangi laganna .
Slíkar ráðstafanir skulu þó að jafnaði bornar undir hlutaðeigandi sveitarstjórn eða barnaverndarnefnd ef um er að ræða barnalífeyri .
51. gr.
Bætur , sem ætlaðar eru bótaþegum sjálfum , greiðast ekki ef hlutaðeigandi vanrækir að fara að læknisráðum eða neitar að hlíta fyrirmælum um þátttöku í þjálfun eða starfsnámi sem bætt gæti afkomu hans eða búið hann undir nýtt starf .
52. gr.
Sækja skal um allar bætur frá Tryggingastofnun ríkisins [ og sjúkratryggingastofnuninni ] , 1 ) svo og greiðslur skv. 63. gr. ...
1 ) Örorkulífeyrisþegar þurfa þó ekki að sækja sérstaklega um ellilífeyri skv. 17. gr. þegar þeir ná 67 ára aldri .
Umsóknir um bætur skulu vera á eyðublöðum Tryggingastofnunar ríkisins [ eða eftir atvikum sjúkratryggingastofnunarinnar ] 1 ) eða með rafrænum hætti á þar til gerðum eyðublöðum sem hægt er að nálgast á [ heimasíðum stofnananna ] .
1 ) Umsækjanda og bótaþega er skylt að veita Tryggingastofnun [ eða eftir atvikum sjúkratryggingastofnuninni ] 1 ) allar nauðsynlegar upplýsingar til þess að hægt sé að taka ákvörðun um bótarétt , fjárhæð og greiðslu bóta og endurskoðun þeirra .
Einnig er maka umsækjanda eða bótaþega skylt að veita upplýsingar um sig ef þær kunna að hafa áhrif á fjárhæð bóta .
Tryggingastofnun [ eða eftir atvikum sjúkratryggingastofnuninni ] 1 ) er heimilt , að fengnu skriflegu samþykki umsækjanda , að afla nauðsynlegra upplýsinga um tekjur umsækjanda og bótaþega hjá skattyfirvöldum , greiðslur til umsækjanda og bótaþega hjá lífeyrissjóðum , hjá Atvinnuleysistryggingasjóði , Vinnumálastofnun og hjá sambærilegum stofnunum erlendis þegar það á við með rafrænum hætti eða á annan hátt .
[ Enn fremur er Tryggingastofnun og sjúkratryggingastofnuninni heimilt að skiptast á upplýsingum um mat á örorku og öðrum nauðsynlegum upplýsingum . ] 1 ) Þegar um hjón er að ræða er Tryggingastofnun [ eða eftir atvikum sjúkratryggingastofnuninni ] 1 ) heimilt , að fengnu skriflegu samþykki beggja , að afla upplýsinga um tekjur maka og greiðslur til hans hjá framangreindum aðilum ef þær gætu haft áhrif á fjárhæð bóta .
Við meðferð persónuupplýsinga sem aflað er á þennan hátt skal þess gætt að uppfyllt séu skilyrði laga um persónuvernd og meðferð persónuupplýsinga .
Telji umsækjandi , bótaþegi eða maki upplýsingar frá þessum aðilum ekki réttar skal hann leggja fram gögn því til staðfestingar .
Umsækjanda og bótaþega er skylt að tilkynna Tryggingastofnun [ eða eftir atvikum sjúkratryggingastofnuninni ] 1 ) um breytingar á tekjum eða öðrum aðstæðum sem geta haft áhrif á greiðslur .
Ef gefnar eru rangar upplýsingar skal beita ákvæðum 55. gr.
Ef ekki reynist unnt að taka ákvörðun um bótarétt , fjárhæð og greiðslu bóta og endurskoðun þeirra vegna skorts á nauðsynlegum upplýsingum sem rekja má til umsækjanda , bótaþega eða maka hans er Tryggingastofnun [ eða eftir atvikum sjúkratryggingastofnuninni ] 1 ) heimilt að fresta ákvörðun og greiðslu bóta þar til úr því er bætt .
Tryggingastofnun [ eða eftir atvikum sjúkratryggingastofnunin ] 1 ) skal tafarlaust gera viðkomandi viðvart ef til frestunar kemur og skora á hann að veita nauðsynlegar upplýsingar .
Starfsfólk Tryggingastofnunar og umboðsmenn hennar [ eða eftir atvikum starfsfólk sjúkratryggingastofnunarinnar ] 1 ) skulu kynna sér til hlítar aðstæður umsækjenda og bótaþega og gera þeim grein fyrir ýtrasta rétti þeirra samkvæmt lögum þessum , reglugerðum settum á grundvelli laganna og starfsreglum stofnunarinnar .
Starfsfólki Tryggingastofnunar og umboða hennar [ eða eftir atvikum starfsfólki sjúkratryggingastofnunarinnar ] 1 ) er skylt að gæta þagmælsku um atriði er það fær vitneskju um í starfi sínu og leynt skulu fara samkvæmt lögum , fyrirmælum yfirmanns eða eðli máls .
Þagnarskylda helst þótt látið sé af starfi .
Þeim heilbrigðisstarfsmönnum sem ábyrgð bera á vörslu sjúkraskráa er skylt að veita læknum , eða eftir atvikum [ hlutaðeigandi heilbrigðisstarfsmönnum ] , 1 ) Tryggingastofnunar ríkisins [ eða eftir atvikum sjúkratryggingastofnunarinnar ] 1 ) þær upplýsingar sem stofnuninni eru nauðsynlegar vegna ákvörðunar um greiðslu bóta eða endurgreiðslu reikninga og vegna eftirlitshlutverks stofnunarinnar .
Þá er læknum Tryggingastofnunar [ eða eftir atvikum sjúkratryggingastofnunarinnar ] , 1 ) eða [ hlutaðeigandi heilbrigðisstarfsmönnum ] 1 ) þegar það á við , heimilt að skoða þann hluta sjúkraskrár sem reikningsgerð á hendur stofnuninni er byggð á .
Skoðun skal fara fram á þeim stað þar sem sjúkraskrá er varðveitt .
Við meðferð persónuupplýsinga sem aflað er með þessum hætti skal þess gætt að uppfyllt séu skilyrði laga um persónuvernd og meðferð persónuupplýsinga og jafnframt gætt ákvæða laga um réttindi sjúklinga eftir því sem við á .
1 ) L. 112/2008 , 57. gr.
53. gr.
Allar umsóknir skulu ákvarðaðar svo fljótt sem kostur er á og skulu bætur reiknaðar frá þeim degi sem umsækjandinn hefur uppfyllt skilyrðin til bótanna .
Bætur skv. III. kafla , aðrar en lífeyrir skv. IV. kafla , reiknast þó frá fyrsta næsta mánaðar eftir að bótaréttur er fyrir hendi og falla niður í lok þess mánaðar er bótarétti lýkur .
Bætur , aðrar en slysalífeyrir ... , 1 ) skulu aldrei ákvarðaðar lengra aftur í tímann en tvö ár frá því að umsókn og önnur gögn sem nauðsynleg eru til að unnt sé að taka ákvörðun um bótarétt og fjárhæð bóta berast stofnuninni .
...
1 ) Grundvöll bótaréttar má endurskoða hvenær sem er og samræma bætur þeim breytingum sem orðið hafa .
1 ) L. 112/2008 , 57. gr.
54. gr.
Bætur skal greiða fyrsta dag hvers mánaðar .
Þó má greiða sjúkrabætur og dagpeninga fyrir styttri tíma .
Ákvarðaðar bætur falla niður ef þær eru ekki sóttar innan 12 mánaða , en ákvarða má bætur á ný ef rökstudd umsókn berst .
Tryggingastofnun ríkisins gefur út örorkuskírteini til þeirra sem uppfylla skilyrði 1. mgr. 18. gr. og eru jafnframt sjúkratryggðir hér á landi [ samkvæmt lögum um sjúkratryggingar ] .
1 ) 1 ) L. 112/2008 , 57. gr.
55. gr.
Hafi Tryggingastofnun ríkisins eða umboð hennar [ eða eftir atvikum sjúkratryggingastofnunin ] 1 ) ofgreitt bótaþega bætur samkvæmt lögum þessum skal stofnunin draga ofgreiddar bætur frá bótum sem bótaþegi síðar kann að öðlast rétt til , sbr. þó 2. mgr.
Einnig á Tryggingastofnun [ eða eftir atvikum sjúkratryggingastofnunin ] 1 ) endurkröfurétt á hendur bótaþega samkvæmt almennum reglum .
Ef tekjutengdar bætur samkvæmt lögum þessum eru ofgreiddar af Tryggingastofnun eða umboðum hennar skal það sem er ofgreitt dregið frá öðrum tekjutengdum bótum sem bótaþegi síðar öðlast rétt til .
Þetta á eingöngu við ef tekjur á ársgrundvelli eru hærri en lagt var til grundvallar við útreikning bóta og ofgreiðsla stafar af því að bótaþegi hefur ekki tilkynnt Tryggingastofnun um tekjuaukninguna , sbr. 52. gr.
Ekki er heimilt að draga frá bótum meira en 20% af mánaðarlegum greiðslum til bótaþega , þó aldrei lægri fjárhæð en 3.000 kr. , uns ofgreiðsla er endurgreidd að fullu nema samið sé um annað .
Hafi Tryggingastofnun ríkisins [ eða eftir atvikum sjúkratryggingastofnunin ] 1 ) vangreitt bótaþega bætur skal stofnunin greiða honum það sem upp á vantar .
Þegar bætur eru vangreiddar skal greiða bótaþega 5,5% ársvexti á þá bótafjárhæð sem vangreidd var og skulu þeir reiknast frá þeim degi sem skilyrði til bótanna eru uppfyllt , sbr. þó 53. gr.
Sama á við þegar niðurstaða úrskurðarnefndar almannatrygginga , sbr. 7. gr. , leiðir til þess að einstaklingur á rétt á bótum en hafði fengið synjun eða lægri bætur hjá Tryggingastofnun ríkisins [ eða eftir atvikum sjúkratryggingastofnuninni ] , 1 ) sbr. þó 53. gr.
Ef bætur eru vangreiddar vegna skorts á upplýsingum , sbr. 3. mgr. 52. gr. , falla vextir niður .
Þegar greiðsla skv. 1. mgr. stafar af sviksamlegu atferli bótaþega skal hann greiða dráttarvexti á þá bótafjárhæð og reiknast þeir frá þeim tíma sem endurkröfuréttur stofnast .
Heimilt er að setja reglugerð um nánari framkvæmd greinarinnar , t.d. um innheimtu á ofgreiddum bótum , undanþágur frá innheimtu ofgreiddra bóta og afskriftir krafna .
1 ) L. 112/2008 , 57. gr.
56. gr.
Ef bótaþegi er dæmdur til fangelsisvistar eða á annan hátt úrskurðaður til dvalar á einhverri stofnun skulu falla niður allar bætur til hans eftir fjögurra mánaða samfellda fangelsisvist eða dvöl .
Þegar bætur hafa verið felldar niður er heimilt að greiða fanga vasapeninga í samræmi við 8. mgr. 48. gr. ...
1 ) Tryggingastofnunin [ eða eftir atvikum sjúkratryggingastofnunin ] 1 ) getur þó ákveðið að greiða bæturnar , eða hluta af þeim , maka hans og börnum eða einhverjum þriðja aðila sem sér um að bæturnar komi þeim að sem mestu gagni .
1 ) L. 112/2008 , 57. gr.
57. gr.
Óheimilt er að framselja eða veðsetja bótakröfur samkvæmt lögum þessum og ekki má leggja á þær löghald né gera í þeim fjárnám né halda bótafé til greiðslu opinberra gjalda , annarra en iðgjalda samkvæmt lögum þessum .
58. gr.
Greiða skal bótaþegum , búsettum í þeim ríkjum sem ríkisstjórn gerir samninga við eða ráðherra hefur samið við með stoð í 68. gr. , sömu bætur og viðkomandi hefði átt rétt á hefði hann verið búsettur hér á landi .
1 ) ...
2 ) [ Ráðherra ] 3 ) getur með reglugerð 4 ) ákveðið að frá bótum , sem bótaþegi á rétt á hér á landi , dragist bætur sem hann fær samkvæmt erlendri löggjöf fyrir sama tímabil og bætur eru greiddar fyrir hér á landi .
1 ) Rg. 1076/2006 .
2 ) L. 112/2008 , 57. gr. 3 ) L. 160/2007 , 7. gr. 4 ) Rg. 463/1999 .
B. Um iðgjöld , innheimtu o.fl.
59. gr.
Iðgjöld skv. 36. gr. skal skattstjóri leggja á með tekjuskatti og færa þau á skattskrá , sbr. 98. gr. laga nr. 90/2003 , um tekjuskatt , og skulu ákvæði 99. gr. þeirra laga og ákvæði laga nr. 30/1992 , um yfirskattanefnd , gilda um iðgjöld eftir því sem við á .
Ákvæði laga nr. 113/1990 , um tryggingagjald , með síðari breytingum , skulu eiga við um gjaldstofn , gjaldskyldu , greiðslutímabil , álagningu og innheimtu iðgjalds útgerðarmanna fiskiskipa vegna slysatrygginga sjómanna .
Að tekjuári liðnu skal fara fram endanleg ákvörðun iðgjaldsins í samræmi við launaframtal og skal iðgjaldið sérgreint í álagningarskrá og skattskrá .
Ríkisskattstjóri skal halda skrá yfir gjaldskylda aðila og skal eftir atvikum leita staðfestingar á iðgjaldi útgerðaraðila þegar greiðsluskylda [ sjúkratryggingastofnunarinnar ] 1 ) er ákvörðuð .
Gjalddagar iðgjalda skulu ákveðnir í reglugerð .
1 ) L. 112/2008 , 57. gr.
60. gr.
Iðgjöld til slysatrygginga skulu innheimt af innheimtumönnum ríkissjóðs og sveitarsjóða eða sérstökum innheimtustofnunum .
Ákvæði laga nr. 90/2003 , um tekjuskatt , þar á meðal um dráttarvexti og fjárnámsrétt , gilda um innheimtu iðgjalda .
61. gr.
Iðgjöld útgerðarmanna fiskiskipa vegna slysatrygginga sjómanna skv. 36. gr. skulu hvíla sem lögveð á hlutaðeigandi skipum og ganga fyrir öllum öðrum veðum en lögveðum fyrir gjöldum ríkissjóðs .
C. Önnur ákvæði .
62. gr.
Ráðherra er heimilt að fela Tryggingastofnun ríkisins að semja við atvinnufyrirtæki um að þau taki í vinnu öryrkja sem fá greiddan örorkulífeyri , örorkustyrk , endurhæfingarlífeyri samkvæmt lögum um félagslega aðstoð eða slysaörorkubætur undir 50% og hafa vinnugetu sem ekki hefur nýst á vinnumarkaði og ekki verulegar aðrar tekjur til lífsviðurværis en bætur almannatrygginga .
Skerðing bóta á starfstímabilinu fer eftir almennum skerðingarreglum á hverjum tíma .
Í reglugerð 1 ) skal kveða nánar á um öryrkjavinnu þessa .
1 ) Rg. 159/1995 .
63. gr.
Hver sá sem fær úrskurð stjórnvalds um meðlag með barni sem hann hefur á framfæri sínu , eða um aðrar greiðslur skv. IX. kafla barnalaga , nr. 76/2003 , getur snúið sér til Tryggingastofnunar ríkisins og fengið fyrirframgreiðslu meðlags eða annarra framfærsluframlaga samkvæmt úrskurðinum .
Sama skal gilda þegar lagt er fram staðfest samkomulag um meðlagsgreiðslur og aðrar greiðslur skv. IX. kafla barnalaga .
Fyrirframgreiðsla meðlags frá Tryggingastofnun skal ávallt vera innan þeirra marka sem 20. gr. laga þessara setur um fjárhæð greiðslna og aldur barna .
Á sama hátt skal barnsmóðir fá samkvæmt stjórnvaldsúrskurði eða staðfestu samkomulagi greitt hjá Tryggingastofnun ríkisins : a.
Framfærslulífeyri í allt að þrjá mánuði skv. 1. mgr. 25. gr. barnalaga .
b.
Hjúkrunar- og framfærslustyrk í allt að níu mánuði skv. 2. mgr. 25. gr. barnalaga .
c.
Kostnað vegna meðgöngu og fæðingar skv. 1. mgr. 26. gr. barnalaga .
Þegar eftir að sýslumaður hefur veitt viðtöku ósk frá móður um að aflað verði faðernisviðurkenningar hjá lýstum barnsföður getur hún fengið meðlag greitt með barninu innan þeirra marka er 20. gr. þessara laga setur .
Tryggingastofnuninni er heimilt að greiða meðlag aftur í tímann allt að 12 mánuði , talið frá byrjun þess mánaðar sem stjórnvaldsúrskurður , staðfestur samningur eða vottorð sýslumanns um að hann hafi veitt viðtöku ósk móður um öflun faðernisviðurkenningar berst stofnuninni , enda eigi þá 4. mgr. 20. gr. ekki við .
Þeir sem annast framfærslu barns að foreldri látnu eða af öðrum lögmætum ástæðum , þar með talin sveitarstjórn í framfærslusveit barnsins hafi hún greitt fé til framfærslu þess , eiga sama rétt og foreldri eftir því sem við getur átt .
Heimilt er að setja reglugerð um framkvæmd þessarar greinar þar sem m.a. er kveðið á um fyrirframgreiðslu meðlags þegar foreldri eða börn eru búsett erlendis og um hámarksgreiðslur sem Tryggingastofnun ríkisins innir af hendi .
64. gr.
Tryggingastofnunin skal senda Innheimtustofnun sveitarfélaga innan eins mánaðar tilkynningu um fyrstu greiðslu skv. 63. gr.
Tilkynningunni skal fylgja afrit af yfirvaldsúrskurði eða staðfestum samningi .
Innheimtustofnun sveitarfélaga endurgreiðir Tryggingastofnuninni greiðslur skv. 1.-3. mgr. 63. gr. mánaðarlega eftir því sem innheimtist .
Um skil vegna óinnheimtra skulda fer eftir ákvæðum laga um Innheimtustofnun sveitarfélaga .
Ríkissjóður endurgreiðir Tryggingastofnun ríkisins meðlög vegna barnsfeðra sem framfærslurétt eiga erlendis , svo og meðlög greidd skv. 4. mgr. 63. gr. þar til meðlagsúrskurður liggur fyrir .
Þegar svo háttar til að Tryggingastofnun hefur milligöngu um meðlagsgreiðslur með barni skv. 1. mgr. 63. gr. og hið meðlagsskylda foreldri öðlast rétt til barnalífeyris skv. 20. gr. vegna barnsins er stofnuninni þó heimilt að láta greiðslu barnalífeyris ganga til fyrirframgreiðslu meðlags vegna sama tímabils .
Verður þá ekki um kröfu á hendur meðlagsskyldum aðila að ræða fyrir það tímabil .
65. gr.
Tryggingastofnunin getur tekið að sér að annast reikningshald og daglega afgreiðslu fyrir einstaka lífeyrissjóði .
66. gr.
Heimilt er Tryggingastofnuninni að taka að sér frjálsar slysatryggingar .
Skal þá jafnan gefa út vátryggingarskírteini .
Enn fremur getur stofnunin með samþykki ráðherra tekið að sér ábyrgðartryggingar .
Ráðherra ákveður með reglugerð nánari tilhögun á tryggingum samkvæmt þessari grein , þar á meðal að hve miklu leyti skuli endurtryggja þá áhættu sem Tryggingastofnunin tekur á sig .
67. gr.
Útgerðarmenn fiskiskipa skulu tryggja áhættu vegna bótaskyldra slysa , sbr. IV. kafla laga þessara og 1. mgr. 36. gr. sjómannalaga , nr. 35/1985 , hjá [ sjúkratryggingastofnuninni ] .
1 ) [ Sjúkratryggingastofnunin ] 1 ) greiðir útgerðarmönnum fjárhæð sem svarar til fullra launa og / eða aflahlutar sjómanna í allt að tvo mánuði .
Útgerðarmenn skulu greiða iðgjald skv. 36. gr.
Útgerðarmenn sem þess óska geta sagt upp tryggingu , sbr. 1. mgr. , fyrir 1. nóvember ár hvert vegna næsta árs á eftir .
Tilkynning um uppsögn skal berast [ sjúkratryggingastofnuninni ] .
1 ) Eftir að uppsögn hefur öðlast gildi eiga útgerðarmenn ekki rétt á greiðslum vegna launa eða aflahlutar í forföllum vegna slysa en njóta slysatrygginga almennra launþega .
Halda skal tryggingum samkvæmt þessari grein reikningslega aðskildum frá annarri starfsemi [ sjúkratryggingastofnunarinnar ] .
1 ) Dagpeningar skv. 33. ... 1) gr. skulu renna til [ sjúkratryggingastofnunarinnar ] 1 ) þann tíma sem greiðslur launa og aflahlutar eiga sér stað .
1 ) L. 112/2008 , 57. gr.
68. gr.
Heimilt er ríkisstjórninni að semja við erlend ríki og [ hlutaðeigandi ráðherra ] 1 ) að semja við erlendar tryggingastofnanir um gagnkvæman rétt til þeirra hlunninda sem almannatryggingar veita .
Í slíkum samningum má m.a. kveða svo á að búsetutímabil , atvinnutímabil eða tryggingatímabil í öðru samningsríki skuli talin jafngilda búsetutíma á Íslandi , hvort sem um er að ræða íslenska þegna eða þegna annarra samningsríkja .
Enn fremur er heimilt að kveða þar á um rétt til bótagreiðslna samkvæmt almannatryggingalögum við búsetu í öðru samningsríki , sbr. 17. og 58. gr.
Í samningum skv. 1. mgr. er enn fremur heimilt að semja um fyrirframgreiðslu meðlags milli samningsríkja , sbr. 63. gr. , eins og um bætur almannatrygginga væri að ræða .
1 ) L. 160/2007 , 8. gr.
69. gr.
Bætur almannatrygginga , svo og greiðslur skv. 63. gr. og fjárhæðir skv. 22. gr. , skulu breytast árlega í samræmi við fjárlög hverju sinni .
Ákvörðun þeirra skal taka mið af launaþróun , þó þannig að þær hækki aldrei minna en verðlag samkvæmt vísitölu neysluverðs .
70. gr. [ Félags- og tryggingamálaráðherra eða heilbrigðisráðherra eftir atvikum ] 1 ) er heimilt í reglugerð 2) að kveða á um nánari framkvæmd laga þessara .
Þá er [ hlutaðeigandi ráðherra ] 1 ) heimilt að birta sem reglugerðir 3) almannatryggingareglur Evrópusambandsins með aðlögun vegna EES-samningsins og almannatryggingareglur stofnsamnings Fríverslunarsamtaka Evrópu .
1 ) L. 160/2007 , 9. gr. 2 ) Rg. 213/1991 , sbr. 321/1991 , 204/1999 , 110/2000 og 300/2008 ; rgl. 374/1996 , rg. 660/1998 , sbr. 137/2002 ; rg. 808/1998 , sbr. 691/2000 og 441/2001 ; rg. 379/1999 , rg. 463/1999 , sbr. 1158/2007 ; rg. 471/2001 , rg. 245/2002 , rg. 939/2003 , sbr. 860/2004 , 916/2005 , 1063/2005 , 917/2006 , 696/2007 og 772/2008 ; rg. 280/2005 , rg. 576/2005 , sbr. 350/2007 og 694/2007 ; rg. 1076/2006 , rg. 1225/2007 , sbr. 298/2008 og 611/2008 ; rg. 1226/2007 , sbr. 290/2008 ; rg. 1227/2007 , rg. 293/2008 , rg. 290/2008 .
3 ) Augl. 550/1993 , 367/1994 og 291/1997 , sbr. rg. 587/2000 , 588/2000 og 811/2000 ; rg. 847/2001 ; rg. 507/2002 , rg. 356/2003 , rg. 777/2004 , sbr. 819/2004 ; rg. 11/2006 , rg. 463/2007 , rg. 790/2007 , rg. 647/2008 , rg. 367/2008 , rg. 855/2008 .
Ákvæði til bráðabirgða .
1 .
Þeir sem ákveðið hafa frestun ellilífeyris fyrir 1. janúar 1992 , sbr. 11. gr. laga nr. 67/1971 , um almannatryggingar , skulu halda rétti sínum .
Tryggingastofnun ríkisins skal breyta fjárhæðum vegna frestunarinnar til samræmis við breytingar sem verða á fjárhæðum almannatrygginga hverju sinni .
Nú andast maður , sem frestað hefur töku lífeyris fram yfir 67 ára aldur , fyrir 1. janúar 1992 og lætur eftir sig maka á lífi og skal þá hinn eftirlifandi maki til viðbótar eigin lífeyri eiga rétt á þeirri hækkun sem hinn látni átti rétt á vegna frestunar .
2 .
Ákvæði 1. gr. laga nr. 62/1999 gilda um þá einstaklinga sem metnir eru til örorku í fyrsta sinn eftir gildistöku þeirra en ekki um þá sem metnir höfðu verið til örorku samkvæmt ákvæðum eldri laga , nema þeir sæki sérstaklega um það .
3 .
Sjúklingar sem áttu rétt til bóta skv. f-lið 1. mgr. 24. gr. laga nr. 117/1993 fyrir 1. janúar 2001 skulu halda rétti sínum skv. III. kafla þeirra laga .
4 .
Í ákvæðum 3. málsl. b-liðar og d-liðar 2. mgr. 16. gr. laganna skulu hlutföllin 75% og 25% vera 65% og 35% á árinu 2007 .
5 .
Þrátt fyrir ákvæði c-liðar 2. mgr. 16. gr. laganna skulu lífeyrisgreiðslur lífeyrisþega hafa 80% vægi og lífeyrisgreiðslur makans hafa 20% vægi við útreikning á fjárhæð tekjutryggingar á árinu 2007 .
6 .
Þrátt fyrir ákvæði 2. , 3. og 4. mgr. 22. gr. laganna skal skerðingarhlutfallið vera 39,95% á tímabilinu 1. janúar 2007 til og með 31. desember 2007 .
7.
Þrátt fyrir ákvæði 69. gr. laganna skulu elli- og örorkulífeyrir og tekjutrygging skv. 17. , 18. og 22. gr. laganna hækka um 2,9% á árinu 2007 í samræmi við samkomulag ríkisstjórnarinnar við Landssamband eldri borgara frá 19. júlí 2006 .
8.
Á tímabilinu 1. janúar 2007 til og með 31. desember 2008 er hægt að óska eftir því hjá Tryggingastofnun ríkisins að gerður verði samanburður á útreikningi elli- og örorkulífeyris og tekjutryggingar fyrir og eftir gildistöku þessara laga .
Ef samanburðurinn leiðir til hærri bóta samkvæmt eldri lögum skal stofnunin greiða hærri bæturnar á því tímabili .
[ 9 .
...
1 ) ] 2 ) [ 10 .
Á tímabilinu 1. apríl 2008 til og með 31. desember 2009 er hægt að óska eftir því hjá Tryggingastofnun ríkisins að gerður verði samanburður á útreikningi elli- og örorkulífeyris og tekjutryggingar fyrir og eftir gildistöku þessara laga .
Ef samanburðurinn leiðir til hærri bóta samkvæmt eldri lögum skal stofnunin greiða hærri bæturnar á því tímabili . ] 3 ) [ 11 .
Þrátt fyrir ákvæði 3. málsl. b-liðar 2. mgr. 16. gr. laganna skal örorkulífeyrisþegi á tímabilinu 1. júlí 2008 til 1. janúar 2009 geta valið um að hafa 100.000 kr. frítekjumark á mánuði vegna atvinnutekna eða telja 60% af atvinnutekjum til tekna við útreikning tekjutryggingar . ] 4 ) 1 ) L. 112/2008 , 57. gr. 2 ) L. 160/2007 , 10. gr. 3 ) L. 17/2008 , 7. gr. 4 ) L. 57/2008 , 1. gr.
Athugasemdir við lagafrumvarp þetta .
I. Inngangur .
Lagafrumvarp þetta , sem samið er í félagsmálaráðuneytinu , tengist frumvarpi viðskiptaráðherra um Evrópufélög .
Með ályktun 13. desember 2002 samþykkti Alþingi að heimila ríkisstjórninni að staðfesta fyrir Íslands hönd ákvörðun sameiginlegu EES-nefndarinnar , nr. 89/2002 , frá 25. júní 2002 , um breytingu á XVIII. viðauka ( Öryggi og hollustuhættir á vinnustöðum , vinnuréttur og jafnrétti kynjanna ) við EES-samninginn frá 2. maí 1992 , og til að fella inn í samninginn tilskipun ráðsins 2001/86/EB frá 8. október 2001 , um viðbætur við stofnsamþykktir fyrir Evrópufélög að því er varðar aðild starfsmanna .
Við gerð frumvarpsins hefur í öllum meginatriðum verið leitast við að fylgja ákvæðum tilskipunar nr. 2001/86/EB .
Vegna eðlis tilskipunarinnar hefur verið lögð rík áhersla á það af hálfu framkvæmdastjórnar ESB að innleiðing hennar sé samræmd í öllum aðildarríkjum Evrópska efnahagssvæðisins og að tilskipunin hafi alls staðar verið innleidd áður en hún tekur gildi 8. október 2004 .
Hefur fulltrúi félagsmálaráðuneytisins meðal annars sótt fjölmarga fundi sérfræðinganefndar ESB um innleiðingu tilskipunarinnar .
Ráðuneytið hefur jafnframt haldið fundi með fulltrúum Samtaka atvinnulífsins , Alþýðusambands Íslands og Bandalags háskólamanna þar sem efni tilskipunarinnar hefur verið kynnt og umræður farið fram um innleiðingu hennar í íslenskan rétt .
Í stað þess að velja frumvarpinu sama heiti og tilskipuninni er farin sú leið að gefa því heiti sem fellur betur að efni þess og inntaki .
II.
Efni tilskipunar um aðild starfsmanna að Evrópufélögum .
Hinn 8. október 2001 samþykkti Evrópusambandið reglugerð ráðsins ( EB ) nr. 2157/2001 , um samþykktir fyrir Evrópufélög ( SE ) .
Jafnhliða var samþykkt tilskipun nr. 2001/86/EB um viðbætur við samþykktir fyrir Evrópufélög að því er varðar aðild starfsmanna .
Í stuttu máli má segja að höfuðmarkmið löggjafar um Evrópufélög sé að auðvelda félögum í mismunandi aðildarríkjum samningsins um Evrópska efnahagssvæðið að sameinast eða stofna eignarhaldsfélög og til þess að gera félögum og öðrum lögaðilum , sem stunda atvinnustarfsemi og starfa á grundvelli laga mismunandi aðildarríkja , kleift að mynda sameiginleg dótturfélög .
Á sama hátt á hlutafélag með skráða skrifstofu og aðalskrifstofu innan Evrópska efnahagssvæðisins að geta breyst í Evrópufélag án þess að koma þurfi til skiptameðferðar , svo fremi félagið eigi dótturfélag í öðru aðildarríki en því þar sem skráð skrifstofa þess er .
Nánari grein er gerð fyrir forsögu og efni reglugerðarinnar í almennum athugasemdum með frumvarpi til laga um Evrópufélög sem viðskiptaráðherra hefur lagt fram á Alþingi .
Tilskipun nr. 2001/86/EB er ætlað að vernda rétt starfsmanna til aðildar að málum og ákvörðunum sem snerta starfsemi Evrópufélagsins sem þeir vinna hjá .
Um önnur málefni sem varða félagsmála- og vinnulöggjöf , einkum um rétt starfsmanna , samkvæmt reglum aðildarríkjanna , til upplýsinga og samráðs , fer að viðeigandi innlendum ákvæðum sem gilda með sömu skilyrðum um hlutafélög .
Miða ákvæði tilskipunarinnar að því að viðhalda reglum um aðild starfsmanna í þátttökufélögunum við stofnun Evrópufélags .
Vegna margbreytilegra reglna og venja í aðildarríkjunum , með tilliti til þess hvernig fulltrúar launamanna taka þátt í ákvarðanatöku í fyrirtækjum , er ekki mælt fyrir í tilskipuninni um aðeins eina evrópska fyrirmynd að þátttöku launamanna fyrir öll Evrópufélög .
Tilskipunin leggur hins vegar þá skyldu á aðildarríki að tryggja fasta málsmeðferð á fjölþjóðlegum grundvelli við upplýsingamiðlun og samráð í öllum tilvikum þegar Evrópufélag er stofnað .
Ef þátttökuréttur er fyrir hendi í einu eða fleiri félögum sem stofna Evrópufélag , þ.e. réttur fulltrúa starfsmanna til að hafa bein áhrif á val fulltrúa í framkvæmdastjórn eða stjórn félagsins , skal hann fylgja með í flutningnum yfir í Evrópufélagið þegar því hefur verið komið á fót nema sérstök samninganefnd fulltrúa starfsmanna og fulltrúar fyrirtækjanna sem standa að stofnun Evrópufélagsins geri samkomulag um annað .
Ef vilji er til þess innan samninganefndarinnar að semja um minni þátttökurétt starfsmanna Evrópufélagsins hefur tilskipunin einnig að geyma reglur um í hvaða tilvikum heimilt er að ákveða slíkt fyrirkomulag .
Ef ekki næst samkomulag um fyrirkomulag aðildar starfsmanna í viðræðum milli fulltrúa starfsmanna og þátttökufélaganna skal kveða á um almennar reglur í samræmi við viðauka með tilskipuninni sem gilda um Evrópufélag þegar það hefur verið stofnað .
Þessar almennu reglur skulu tryggja skilvirka starfshætti við miðlun upplýsinga til starfsmanna og samráð við þá á fjölþjóðlegum grundvelli , sem og rétt starfsmanna til þátttöku í viðkomandi stofnunum Evrópufélagsins ef slíkur réttur var til staðar fyrir stofnun þess .
Það er grundvallarregla og yfirlýst markmið með tilskipuninni að tryggja áunninn rétt starfsmanna til að taka þátt í ákvörðunum í félaginu .
Réttindi starfsmanna , sem eru í gildi áður en Evrópufélag er stofnað , skulu vera grundvöllur að rétti starfsmanna til að eiga aðild að Evrópufélaginu ( meginreglan um « fyrir og eftir » ) .
Sú regla gildir ekki aðeins um stofnun Evrópufélags heldur einnig um skipulagsbreytingar í starfandi Evrópufélagi og félögum sem verða fyrir áhrifum af skipulagsbreytingunum .
Samkvæmt ákvæðum tilskipunarinnar skulu aðildarríkin hafa samþykkt nauðsynleg lög og stjórnsýslufyrirmæli til að fara að tilskipuninni eigi síðar en 8. október 2004 eða tryggja eigi síðar en þann dag að aðilar vinnumarkaðarins samþykki nauðsynleg ákvæði með samkomulagi sín á milli .
Rétt er að hafa í huga að ekki verður heimilt að skrá Evrópufélag nema fyrir liggi að félög sem taka þátt í stofnun þess hafi uppfyllt skyldur sínar samkvæmt tilskipuninni .
Skilyrði þess að það ferli sem fjallað er um í II. hluta tilskipunarinnar geti hafist er að öll aðildarríki Evrópska efnahagssvæðisins sem málið varðar hafi áður innleitt ákvæði tilskipunarinnar í landsrétt sinn .
III.
Efni frumvarpsins .
Evrópufélög eru nýtt félagsform og kallar innleiðing tilskipunar nr. 2001/86/EB og reglugerðar ráðsins ( EB ) nr. 2157/2001 á lagabreytingar hér á landi .
Erfitt er að segja fyrir um þýðingu þessa nýja félagsforms fyrir íslensk fyrirtæki eða vinnumarkaðinn hérlendis .
Þótt fyrir fram megi ætla að það verði einkum stórfyrirtæki sem hugsanlega nýti sér þennan möguleika er rétt að hafa í huga að ekki er gert að skilyrði að þátttökufélög hafi tiltekinn fjölda starfsmanna eða ákveðna veltu til að geta stofnað Evrópufélag .
Í reglugerðinni er þó gert að skilyrði fyrir stofnun Evrópufélags að hlutafé verði að lágmarki 120.000 evrur .
Eins og áður segir hefur ákvæðum tilskipunar nr. 2001/86/EB verið fylgt í öllum meginatriðum við gerð frumvarpsins .
Frumvarpið hefur það markmið að innleiða reglur til að vernda rétt starfsmanna Evrópufélaga , sem kunna að eiga eftir að starfa hér á landi , til aðildar að ákvörðunum sem varða starfsemi félagsins sem þeir vinna hjá og að viðhalda reglum um aðild starfsmanna sem í gildi eru í þeim félögum sem taka þátt í stofnun Evrópufélags .
Þar sem bein þátttaka starfsmanna í stjórn fyrirtækja tíðkast almennt ekki á íslenskum vinnumarkaði eru ekki líkur til þess að tilskipunin leiði til þess að réttindi launamanna minnki með tilkomu Evrópufélaga .
Þvert á móti er líklegra að í einhverjum tilvikum geti stofnun Evrópufélags leitt til þess að íslenskir starfsmenn félagsins öðlist meiri rétt en áður á grundvelli reglna tilskipunarinnar , þ.e. í þeim tilvikum þegar starfsmenn erlendra félaga sem taka þátt í stofnun félagsins eiga , á grundvelli laga í því aðildarríki eða samþykkta viðkomandi félags , rétt til aðildar að ákvarðanatöku í félaginu .
Í frumvarpinu er kveðið á um að þegar ákveðið hefur verið að stofna Evrópufélag skuli framkvæmdastjórnir eða stjórnir þeirra félaga sem þátt taka í stofnun þess gera nauðsynlegar ráðstafanir til að hefja samningaviðræður við fulltrúa starfsmanna félaganna um tilhögun á aðild starfsmanna í Evrópufélaginu .
Sérstök samninganefnd er í forsvari fyrir starfsmenn þátttökufélaga við þær viðræður .
Við myndun nefndarinnar skal meðal annars tryggja að nefndarmenn séu kosnir eða tilnefndir í hlutfalli við fjölda starfsmanna hjá þátttökufélögum , hlutaðeigandi dótturfélögum og starfsstöðvum í hverju aðildarríki fyrir sig .
Gert er ráð fyrir því í frumvarpinu að fulltrúar sem kjörnir eru á Íslandi til setu í slíkri samninganefnd séu kosnir af trúnaðarmönnum innan fyrirtækis , en að starfsmenn sem ekki eiga trúnaðarmann velji sér sameiginlegan fulltrúa sem taki þátt í kjöri fulltrúa í samninganefndina .
Séu engir trúnaðarmenn innan fyrirtækis eiga allir starfsmenn fyrirtækis eða starfsstöðvar rétt á að taka þátt í kjöri fulltrúa í samninganefndina .
Frumvarpið hefur að geyma ákvæði sem ætlað er að tryggja rétt fulltrúa starfsmanna í samninganefndinni til að fá upplýsingar um þau fyrirtæki sem standa að stofnun Evrópufélags og áform þeirra er varða starfsemi félagsins .
Einnig er kveðið á um rétt sérstöku samninganefndarinnar til að kalla eftir sérfræðiaðstoð og bera þau félög sem taka þátt í stofnun Evrópufélags allan kostnað af starfi nefndarinnar .
Markmið samningaviðræðna er að ná samkomulagi um aðild starfsmanna að Evrópufélagi , þ.e. varðandi rétt fulltrúa starfsmanna til upplýsinga , samráðs og þátttöku .
Í samkomulagi skal meðal annars kveðið á um skipan fulltrúanefndar , sem verður viðræðuaðili þar til bærrar stofnunar Evrópufélagsins í tengslum við tilhögun á miðlun upplýsinga til starfsmanna Evrópufélagsins , dótturfélaga þess og starfsstöðva og í tengslum við samráð við þá , eða aðra málsmeðferð sem aðilarnir verða ásáttir um , í stað þess að skipa slíka fulltrúanefnd .
Ef aðilarnir verða ásáttir í samningaviðræðum um að koma á tilhögun á þátttöku , skal í samkomulagi þeirra einnig kveðið á um inntak þeirrar tilhögunar , þ.m.t. ( ef við á ) fjölda fulltrúa í eftirlitsstjórn eða stjórn Evrópufélagsins , sem starfsmennirnir eiga rétt á að kjósa , tilnefna , mæla með eða á móti , reglur um hvernig starfsmennirnir kjósa , tilnefna , mæla með eða á móti þessum fulltrúum og réttindi þeirra , o.s.frv.
Samningaviðræður geta að hámarki staðið yfir í eitt ár .
Aðilar geta ákveðið að slíta viðræðum og gilda þá ákvæði III. kafla um aðild starfsmanna , eftir því sem við á .
Sama máli gegnir ef ekki næst samkomulag innan þess frests sem veittur er til viðræðna .
Meginreglan er sú að einfaldur meirihluti atkvæða ræður afstöðu sérstöku samninganefndarinnar , að því tilskildu að sá meirihluti sé einnig fulltrúi hreins meirihluta starfsmanna .
Ef niðurstaða samningaviðræðna er sú að þátttökuréttur skuli minnka , þ.e. að áhrif fulltrúa starfsmanna á skipan stjórnar eða framkvæmdastjórnar Evrópufélagsins verði minni en fyrir stofnun þess , þarf samkomulagið hins vegar að hljóta atkvæði frá 2/3 hlutum fulltrúanna .
IV .
Tengsl frumvarpsins við landsrétt .
Ákvæði frumvarpsins gilda eingöngu um Evrópufélög og hefur það engin áhrif á rétt starfsmanna annarra fyrirtækja til upplýsinga og samráðs .
Í þeim tilvikum þegar starfandi félag umbreytist eða verður hluti af Evrópufélagi er meginreglan hins vegar sú að þær sérreglur sem kveðið er á um í frumvarpinu , eða byggjast á samkomulagi aðila skv. 11. gr. , ganga framar ákvæðum almennra laga , að því leyti sem annað er ekki tekið fram .
Þetta þýðir meðal annars að þar sem nú eru starfandi evrópsk samstarfsráð innan fyrirtækis , sbr. lög nr. 61/1999 , gilda ákvæði þeirra laga almennt ekki um Evrópufélag eða dótturfélög þess .
Sama máli gegnir um reglur einstakra aðildarríkja Evrópska efnahagssvæðisins um þátttöku starfsmanna .
Rétt er hins vegar að taka fram að það er eitt af yfirlýstum meginmarkmiðum frumvarpsins að viðhalda þátttökurétti starfsmanna í þeim tilvikum þegar hann var fyrir hendi fyrir stofnun félagsins , þótt í undantekningartilvikum sé heimilt að semja um brottfall hans .
Ákvæðin leiða því fyrst og fremst til þess að þátttökurétturinn byggist eftirleiðis á samkomulagi sem fulltrúar starfsmanna og Evrópufélagsins eða stofnenda þess gera með sér eða , í þeim tilvikum þegar samningaviðræður leiða ekki til þess að gert sé samkomulag , á ákvæðum III. kafla .
Að öðru leyti en hér hefur verið rakið eiga ákvæðin ekki að skerða rétt starfsmanna til upplýsinga og samráðs samkvæmt gildandi reglum .
Athugasemdir við einstakar greinar frumvarpsins .
Um I. kafla .
Í kaflanum er að finna ákvæði um markmið og gildissvið frumvarpsins og skilgreiningar á hugtökum .
Um 1. gr.
Í greininni er lýst því markmiði frumvarpsins að vernda og viðhalda rétti starfsmanna Evrópufélaga til aðildar að málum og ákvörðunum .
Í þeim efnum gildir sú meginregla að sá réttur sem var fyrir hendi í einu eða fleiri félögum sem taka þátt í stofnun Evrópufélags skuli gilda áfram eftir stofnun slíks félags nema um annað sé samið á grundvelli reglna tilskipunar nr. 2001/86/EB .
Um 2. gr.
Í greininni er vísað til ákvæða reglugerðar ráðsins ( EB ) nr. 2157/2001 og laga um Evrópufélög , samanber frumvarp sem iðnaðar- og viðskiptaráðherra hefur lagt fram á Alþingi til innleiðingar á ákvæðum reglugerðarinnar í íslenskan rétt .
Er í frumvarpi þessu gert ráð fyrir því að lögin gildi um öll Evrópufélög sem hafa starfsemi hér á landi og um félög sem hafa starfsemi hér á landi og hyggjast taka þátt í stofnun Evrópufélags .
Í 2. mgr. er mælt fyrir um ábyrgð á framkvæmd laganna .
Hafa ber í huga að þótt ábyrgðin hvíli að miklu leyti sameiginlega á stjórnendum Evrópufélagsins eða þátttökufélaga og fulltrúum starfsmanna , geta einstök ákvæði laganna kveðið á um frumkvæðisskyldu tiltekins aðila .
Má í því sambandi nefna 2. mgr. 4. gr. um skyldu þátttökufélaga til að veita fulltrúum starfsmanna upplýsingar .
Um 3. gr.
Greinin hefur að geyma skilgreiningar á helstu hugtökum sem fram koma í frumvarpinu og þarfnast fæst þeirra sérstakra skýringa en ástæða þykir þó til að fara hér nokkrum orðum um fjögur þeirra : « Þátttökufélag » er skilgreint á þann veg í b-lið , að það sé félag sem á beinan þátt í að stofna Evrópufélag .
Þótt nokkrar leiðir séu mögulegar til að stofna Evrópufélag samkvæmt reglugerð ráðsins ( EB ) nr. 2157/2001 er ávallt skilyrði til þátttöku að um sé að ræða skráð félag á Evrópska efnahagssvæðinu .
Til að þátttaka sé bein þurfa hluthafar þátttökufélags annaðhvort að eignast hlutabréf í Evrópufélaginu við stofnun þess eða þátttökufélagið sjálft að verða hluthafi .
« Dótturfélag » er í c-lið skilgreint með vísan til 5. gr. laga nr. 61/1999 .
Sú skilgreining er nokkuð frábrugðin skilgreiningu í 2. gr. laga um hlutafélög , nr. 2/1995 , og samsvarandi ákvæði í 2. gr. laga um einkahlutafélög , nr. 138/1994 .
Ástæða þess að stuðst er við skilgreiningu fyrstnefndu laganna er sú að í c-lið 2. gr. tilskipunar nr. 2001/86/EB er vísað til samsvarandi ákvæðis í 3. gr. tilskipunar nr. 94/45/EB , sem innleidd var með lögum nr. 61/1999 .
Varðandi d-lið , þar sem er að finna skilgreiningu á því hvað sé « hlutaðeigandi dótturfélag eða starfsstöð » , þykir rétt að taka fram að ekki er skilyrði að dótturfélagið eða starfsstöðin sé starfrækt í sama landi og þátttökufélagið sjálft .
Þegar upplýsingar eru gefnar skv. 2. mgr. 4. gr. er meðal annars nauðsynlegt að hafa þetta atriði í huga , þar sem fulltrúar starfsmanna eiga rétt á að fá upplýsingar um allar einingar sem fyrirhugað er að tilheyri Evrópufélaginu þegar það hefur verið stofnað .
Í k-lið er að finna skilgreiningu á því hvað átt er við með þátttöku starfsmanna .
Við túlkun verður að hafa í huga að á Evrópska efnahagssvæðinu er að vinna margs konar fyrirkomulag á atvinnulýðræði og einnig gilda þar mismunandi reglur og fyrirkomulag um uppbyggingu og stjórn fyrirtækja .
Samsvarandi ákvæði í k-lið 2. gr. tilskipunar nr. 2001/86/EB er ætlað að ná yfir öll þessi form og gildir þá einu hvort um er að ræða reglur sem byggjast á lögum , samningum eða venju .
Þetta víða gildissvið hefur eðlilega í för með sér að reglur tilskipunarinnar eru mun flóknari en þær væru ef hvert aðildarríki fyrir sig setti eigin reglur sem aðeins giltu um fyrirkomulagið í því landi .
Um II. kafla .
Í öðrum kafla frumvarpsins er að finna meginreglur um málsmeðferð við gerð samkomulags milli fulltrúa starfsmanna og þeirra fyrirtækja sem standa að stofnun Evrópufélags .
Skulu viðræður miða að því að ná samkomulagi um fyrirkomulag á miðlun upplýsinga og samráð við starfsmenn Evrópufélagsins og , þar sem við á , þátttöku starfsmanna .
Um 4. gr.
Í greininni er mælt fyrir um skyldu fyrirsvarsmanna fyrirtækja , sem hyggjast taka þátt í stofnun Evrópufélags , til að gera eins fljótt og unnt er ráðstafanir til að hefja samningaviðræður við fulltrúa starfsmanna félaganna um tilhögun á aðild starfsmanna .
Til að viðræður geti hafist þarf að stofna sérstaka samninganefnd fulltrúa starfsmanna í samræmi við ákvæði 5. gr.
Í 2. mgr. 4. gr. er mælt fyrir um skyldu þátttökufélaganna til að láta fulltrúum starfsmanna í té ítarlegar upplýsingar sem eru nauðsynlegar til þess að unnt sé að ákvarða fjölda fulltrúa í umræddri nefnd og skiptingu sæta í henni .
Jafnframt skal veita upplýsingar um hvaða reglur gilda um þátttöku starfsmanna í hverju þátttökufélagi , en þær upplýsingar skipta miklu máli , meðal annars fyrir atkvæðagreiðslur í sérstöku samninganefndinni .
Upplýsingar þær sem veittar eru skulu byggðar á nýjustu fáanlegum upplýsingum .
Varðandi tölur um starfsmannafjölda skal tekið fram að átt er við heildarfjölda starfsmanna í hverju þátttökufélagi , óháð því hvort þeir eru til dæmis í hlutastarfi eða starfa á grundvelli tímabundins ráðningarsamnings .
Til að forða misskilningi skal tekið fram að átt er við fjölda starfsmanna á hverjum tíma .
Er því um aðra reglu að ræða en fram kemur í 8. gr. laga um evrópsk samstarfsráð í fyrirtækjum , nr. 61/1999 , þar sem miðað er við meðalfjölda starfsmanna á síðustu tveimur árum .
Um 5. gr.
Í greininni er mælt fyrir um stofnun sérstakrar samninganefndar sem í eiga sæti fulltrúar starfsmanna þátttökufélaga og dótturfélaga þeirra eða starfsstöðva sem fyrirhugað er að taki þátt í stofnun Evrópufélags .
Reglur um skipun í nefndina eru fremur flóknar og stafar það einkum af því að unnt er að stofna Evrópufélag á mismunandi hátt , eins og kveðið er á um í 2. gr. reglugerðar ráðsins ( EB ) nr. 2157/2001 .
Að uppfylltum nánari skilyrðum getur Evrópufélag þannig í fyrsta lagi orðið til á grundvelli samruna , í öðru lagi er heimilt að stofna Evrópufélag sem er eignarhaldsfélag , í þriðja lagi geta tvö eða fleiri félög ákveðið að stofna sameiginlegt dótturfélag , sem verður Evrópufélag , og í fjórða lagi er heimilt að umbreyta starfandi hlutafélagi í Evrópufélag .
Fulltrúar í sérstöku samninganefndinni geta hið fæsta orðið tíu en flestir geta þeir orðið þrjátíu .
Eftir fyrirhugaða stækkun Evrópska efnahagssvæðisins á árinu 2004 geta þeir þó mögulega orðið enn fleiri , en þó einungis ef Evrópufélag er stofnað með mjög umfangsmiklum samruna fyrirtækja .
Ákvæði a-liðar 2. mgr. er ætlað að tryggja að sæti í nefndinni skiptist eftir fjölda þeirra ríkja innan EES þar sem þátttökufyrirtækin hafa starfsmenn í vinnu og felur reglan í sér að hvert ríki sem málið varðar á rétt á a.m.k. einum fulltrúa .
Fulltrúafjöldi ræðst að öðru leyti af því hve stór hluti starfsmanna þátttökufélaganna starfar í hverju ríki og eykst fjöldi fulltrúa um einn fyrir hvern byrjaðan tug fulltrúa .
Þannig fær til dæmis aðildarríki þar sem fjórðungur starfsmanna allra þátttökufélaganna starfar þrjá fulltrúa í samninganefndina .
Í b-lið 2. mgr. er sérregla sem einungis gildir þegar Evrópufélag er myndað við samruna .
Felur hún í sér að bætt er við takmörkuðum fjölda fulltrúa í samninganefndina og eru þeir fulltrúar starfsmanna þátttökufélaga sem ekki verða lengur sjálfstæðir lögaðilar eftir að skráning Evrópufélagsins tekur gildi .
Í 3. mgr. er tekið fram að ef fjöldi slíkra þátttökufélaga er meiri en fjöldi þeirra sæta sem unnt er að úthluta á þennan hátt skuli þau sæti sem laus eru til ráðstöfunar ganga til starfsmanna fjölmennustu félaganna í hverju aðildarríki .
Í 4. mgr. er gert ráð fyrir þeim möguleika að breytingar verði á hinu fyrirhugaða Evrópufélagi eftir að sérstaka samninganefndin hefur verið skipuð .
Þetta getur til dæmis gerst þannig að eitt eða fleiri félög hætta við þátttöku í samruna og kann það meðal annars að leiða til þess að vægi atkvæða á bak við hvern fulltrúa í nefndinni breytist .
Er í ákvæðinu gert ráð fyrir því að unnt sé að endurúthluta sætum í samninganefndinni ef nefndin telur það nauðsynlegt , en jafnframt er gert ráð fyrir því að sem minnstar tafir verði á samningaviðræðum vegna þessa , enda nauðsynlegt skv. 9. gr. að ljúka viðræðum eigi síðar en einu ári eftir að þær hefjast .
Til að útskýra hvernig þær reglur sem kveðið er á um í greininni virka í framkvæmd má taka eftirfarandi dæmi um stofnun Evrópufélags við samruna :
< tafla >
Um 6. gr.
Í greininni er mælt fyrir um kjör fulltrúa starfsmanna á Íslandi í sérstöku samninganefndina .
Gert er ráð fyrir að trúnaðarmönnum stéttarfélaga verði falið það vald að velja þessa fulltrúa en jafnframt tekið fram að starfsmenn sem ekki eiga trúnaðarmann velji sér sameiginlegan fulltrúa sem tekur þátt í kjörinu .
Skulu þessir aðilar velja fulltrúa úr sínum röðum til setu í sérstöku samninganefndinni en ef engir trúnaðarmenn eru innan fyrirtækis eiga allir starfsmenn þátttökufélags rétt á að taka þátt í kjörinu og eru þeir þá jafnframt kjörgengir .
Sérregla gildir þó skv. 5. mgr. í þeim tilvikum þegar starfsmenn eiga rétt á að velja aukafulltrúa í sérstöku samninganefndina vegna þess að viðkomandi þátttökufélag hættir að starfa sem sérstakur lögaðili í kjölfar samruna .
Eiga þá einungis fulltrúar þess félags rétt á að taka þátt í kosningunni .
Í greininni er að finna ákvæði um að ef fleiri en eitt íslenskt fyrirtæki tekur þátt í stofnun Evrópufélags skuli reynt að dreifa fjölda fulltrúa milli þátttökufélaganna , og að sætum skuli endurúthlutað ef starfsmenn þátttökufélags missa rétt til fulltrúa .
Um 7. gr.
Í greininni er hlutverki sérstöku samninganefndarinnar lýst og kveðið á um skyldu þeirra félaga sem taka þátt í stofnun Evrópufélags til að upplýsa nefndina um áætlanir sínar og gang stofnunarferlisins .
Í þessu felst meðal annars skylda til að tilkynna nefndinni um breytingar sem kunna að eiga sér stað , til dæmis ef einhver félög hætta við þátttöku í Evrópufélaginu eða ný félög bætast í hóp þátttakenda , en slíkt getur meðal annars orðið til þess að hafa áhrif á samsetningu nefndarinnar .
Í greininni er einnig mælt fyrir um skyldu þátttökufélaganna til að bera kostnað sem hlýst af samningaviðræðum og fellur þar undir allur eðlilegur kostnaður , svo sem ferðakostnaður , en í greininni er sérstaklega kveðið á um skyldu til að bera kostnað vegna a.m.k. eins sérfræðings sem nefndin getur valið sér til aðstoðar .
Um 8. gr.
Í greininni er að finna reglur um það hvernig sérstaka samninganefndin tekur ákvarðanir .
Meginreglan er sú að ákvarðanir eru teknar með hreinum meirihluta atkvæða , að því skilyrði uppfylltu að á bak við þann meirihluta sé einnig meirihluti starfsmanna hins fyrirhugaða Evrópufélags .
Í 2. mgr. er að finna sérreglu sem ætlað er að varna því að þátttökuréttur starfsmanna minnki við stofnun Evrópufélags .
Aukinn meirihluta atkvæða þarf til að samþykkja slíkt samkomulag og að auki þarf að uppfylla skilyrði um að þeir sem greiða samkomulaginu atkvæði séu fulltrúar aukins meirihluta starfsmanna , auk þess að vera frá a.m.k. tveimur aðildarríkjum .
Gildir þessi regla þegar Evrópufélag verður eignarhaldsfélag eða dótturfélag , og a.m.k. helmingur starfsmanna þátttökufélaganna eiga þátttökurétt og einnig þegar um samruna er að ræða og a.m.k. fjórðungur starfsmanna á slíkan rétt .
Rétt er hins vegar að taka fram að óheimilt er að semja um minni þátttökurétt starfsmanna þegar Evrópufélag verður til við umbreytingu , sbr. 3. mgr. 11. gr.
Um 9. gr.
Í greininni er kveðið á um tímafresti til að ljúka viðræðum , en skv. 5. gr. tilskipunar nr. 2001/86/EB verður samningaviðræðum að ljúka innan árs frá því að þær hefjast .
Til að tryggja að upphaf viðræðna dragist ekki úr hófi er lagt til í frumvarpinu að viðræður skuli í síðasta lagi taldar hefjast tveimur mánuðum eftir að nauðsynlegar upplýsingar berast fulltrúum starfsmanna .
Með þessu móti er tryggt að ekki þurfi að fresta úr hófi skráningu Evrópufélags af ástæðum sem þátttökufélögin ráða engu um .
Um 10. gr.
Í greininni er að finna ákvæði , í samræmi við 6. mgr. 3. gr. tilskipunar nr. 2001/86/EB , um heimildir sérstöku samninganefndarinnar til að hefja ekki samningaviðræður eða binda enda á viðræður og vísa þess í stað til gildandi reglna í einstökum aðildarríkjum um rétt starfsmanna til upplýsinga og samráðs .
Slík ákvörðun verður ekki tekin nema með auknum meirihluta atkvæða , auk frekari skilyrða sem tilgreind eru í ákvæðinu .
Rétt er hins vegar að taka fram að samninganefndinni er óheimilt að taka slíka ákvörðun ef stofna á Evrópufélag við umbreytingu , sbr. 6. mgr. greinarinnar og 3. mgr. 11. gr.
Í 4. mgr. er kveðið á um heimild til að kalla sérstöku samninganefndina saman að nýju en almennt verður það ekki gert fyrr en að liðnum tveimur árum frá fyrri ákvörðun .
Um 11. gr.
Í greininni er kveðið á um þær lágmarkskröfur sem gerðar eru til efnis samkomulags milli fulltrúa starfsmanna og þátttökufélaganna um aðild starfsmanna Evrópufélagsins og svarar ákvæðið til 4. gr. tilskipunar nr. 2001/86/EB .
Rétt er að hafa í huga að upptalningin í 1. mgr. er ekki tæmandi og er aðilum frjálst að semja um önnur atriði en þar koma fram .
Gert er ráð fyrir því sem meginreglu , eins og fram kemur í b-lið 1. mgr. , að aðilarnir geri samkomulag um að starfandi verði fulltrúanefnd starfsmanna , sem að mörgu leyti svipar til evrópskra samstarfsráða í fyrirtækjum sem kveðið er á um í lögum nr. 61/1999 .
Í f-lið 1. mgr. er þó gert ráð fyrir að heimilt sé að semja um annað fyrirkomulag á upplýsingamiðlun og samráði .
Á meðal annarra atriða sem nauðsynlegt er að komi fram í samkomulagi aðila er gildissvið samkomulagsins , þ.e. til hvaða fyrirtækja , þ.m.t. dótturfélaga , því er ætlað að ná .
Einnig er afar mikilvægt að í samkomulaginu komi fram í hvaða tilvikum það skuli endurskoðað , enda líklegt að breytingar verði á starfsemi Evrópufélagsins , svo sem vegna frekari samruna eða breytinga á starfsemi félagsins , eftir að það hefur verið stofnað .
Slíkar breytingar geta hæglega haft áhrif á skiptingu sæta í fulltrúanefndinni .
Rétt er að taka fram að í 21. gr. er kveðið á um skyldu til þess að taka viðræður upp að nýju ef um misnotkun er að ræða og getur það ákvæði átt við óháð því hvort samkomulag hefur verið gert samkvæmt þessari grein .
Í þeim tilvikum sem samkomulag næst samkvæmt þessari grein eiga ákvæði III. kafla frumvarpsins ekki við um Evrópufélagið nema þess sé sérstaklega getið í samkomulagi aðila , sbr. 2. mgr.
Loks er í 3. mgr. að finna kvöð sem takmarkar samningsfrelsi aðila en á einungis við þegar Evrópufélag er stofnað við umbreytingu .
Er þá óheimilt að semja um að réttur starfsmanna verði minni en hann var í þátttökufélaginu .
Um 12. gr.
Í greininni er kveðið á um að löggjöf þess aðildarríkis , þar sem fyrirhugað er að aðalskrifstofa Evrópufélags verði staðsett , skuli gilda um málsmeðferð við samningaviðræður .
Ákvæði tilskipunar nr. 2001/86/EB og eðli máls leiða þó í einstaka tilvikum til þess að landsréttur í hverju ríki gildi og á það til dæmis við um val fulltrúa hvers ríkis í sérstöku samninganefndina .
Um III. kafla .
Í kaflanum er að finna ákvæði sem hafa að markmiði að innleiða efni viðauka með tilskipuninni .
Geta ákvæði kaflans , eða einstakar greinar hans eftir því sem við á , gilt í þeim tilvikum þegar ekki hefur náðst samkomulag skv. 11. gr. eða ef aðilarnir koma sér saman um það , að uppfylltum skilyrðum .
Um 13. gr.
Greinin svarar til 7. gr. tilskipunar nr. 2001/86/EB og felur í sér nánari afmörkun á því hvenær ákvæði kaflans geta átt við um aðild starfsmanna að Evrópufélagi .
Er meginreglan sú að ákvæði 14. og 15. gr. , um miðlun upplýsinga og samráð við starfsmenn , gilda frá og með skráningu Evrópufélags í þeim tilvikum þegar ekki hefur náðst samkomulag skv. 11. gr. og sérstaka samninganefndin hefur ekki tekið ákvörðun um að slíta viðræðum og bera fyrir sig reglur sem gilda um lík samskipti í hverju aðildarríki , sbr. 10. gr.
Andstæð regla gildir um þátttökurétt starfsmanna skv. 16. gr.
Gilda þær reglur sem þar er kveðið á um aðeins í þeim tilvikum sem talin eru upp í 2. mgr. 13. gr. , að uppfylltum skilyrðum sem þar koma fram .
Það getur ávallt gerst , til dæmis við samruna fyrirtækja frá mörgum aðildarríkjum , að þátttökuréttur starfsmanna byggist á ólíkum reglum .
Þannig má nefna að nokkuð er um það í hollenskum hlutafélögum að þátttökuréttur felist í rétti fulltrúa starfsmanna til að mæla gegn setu eins eða fleiri fulltrúa í stjórn félags .
Í flestum öðrum ríkjum er hins vegar algengast , þar sem þátttökuréttur er á annað borð fyrir hendi , að hann felist í rétti til að tilnefna einn eða fleiri fulltrúa í stjórnarstofnanir viðkomandi félags .
Þessi ólíku form á þátttöku starfsmanna eru algerlega ósamrýmanleg og er það ástæða þess að í 3. mgr. er kveðið á um að í þeim tilvikum sem 16. gr. á við skuli sérstaka samninganefndin taka ákvörðun um hvaða form á þátttöku skuli gilda í Evrópufélaginu .
Um 14. gr.
Í greininni er fjallað um skipan og hlutverk fulltrúanefndar starfsmanna Evrópufélags .
Gert er ráð fyrir því að sömu reglur gildi um kjör fulltrúa íslenskra starfsmanna í nefndina og kveðið er á um í 6. gr. , varðandi kjör fulltrúa í sérstöku samninganefndina , en um fjölda og skiptingu fulltrúa er í e-lið kveðið á um sambærilega reglu og í 5. gr.
Um frekari skýringar vísast til athugasemda með þeim greinum .
Gert er ráð fyrir því að fulltrúanefndinni sé heimilt að kjósa sér framkvæmdaráð sem getur starfað milli reglulegra funda nefndarinnar .
Þess má vænta að úrræðinu verði nokkuð beitt og er gert ráð fyrir því í frumvarpinu að fulltrúanefndin skilgreini umboð framkvæmdaráðsins í starfsreglum sínum .
Rétt er að taka fram að þótt í 2. mgr. sé ekki gert ráð fyrir að viðræður hefjist fyrr en fjórum árum eftir að fulltrúanefnd er stofnuð geta þær engu að síður hafist fyrr í þeim tilvikum sem 21. gr. á við .
Að öðru leyti þarfnast greinin ekki skýringa .
Um 15. gr.
Í greininni er að finna ítarleg ákvæði um rétt fulltrúanefndarinnar til að fá upplýsingar um einstök mál og skyldu Evrópufélags til að eiga samráð við nefndina .
Heimildir þessar eru töluvert rýmri en þær sem gilda um evrópsk samstarfsráð í fyrirtækjum , sbr. 20. gr. laga nr. 61/1999 , og er nægilegt skv. 1. mgr. að um sé að ræða málefni sem nær út fyrir ákvörðunarvald stjórnarstofnana Evrópufélagsins í einstöku aðildarríki .
Einnig er greinin frábrugðin ákvæðum II. kafla laga um hópuppsagnir , nr. 63/2000 , að því leyti að fulltrúanefndin á rétt á því að krefjast annars samráðsfundar í þeim tilvikum þegar Evrópufélagið ákveður að fara ekki að áliti nefndarinnar , þar sem leita skal eftir samkomulagi um málið .
Samkvæmt greininni er gert ráð fyrir því að fulltrúanefndin fundi a.m.k. árlega með þar til bærri stofnun Evrópufélagsins .
Er samkvæmt tilskipun nr. 2001/86/EB gert ráð fyrir að það sé aðili sem hefur ákvörðunarvald , en það fer síðan eftir samþykktum og skipulagi Evrópufélagsins hver sá aðili er .
Einnig á fulltrúanefndin rétt á því að óska eftir aukafundi á grundvelli upplýsinga um sérstakar aðstæður sem hafa umtalsverð áhrif á hagsmuni starfsmanna , sbr. 3. mgr.
Framkvæmdaráð , sem skipað er skv. d-lið 1. mgr. 14. gr. , hefur einnig heimild til að krefjast slíks fundar , einkum þegar ekki gefst tími vegna aðstæðna til að kalla saman fulltrúanefndina .
Samkvæmt greininni hefur samráð við fulltrúanefndina verulega þýðingu og getur nefndin m.a. krafist annars fundar í þeim tilvikum þegar þar til bær stofnun Evrópufélagsins ákveður að fara ekki að áliti nefndarinnar .
Hins vegar er tekið fram í lokamálsgreininni að álit fulltrúanefndarinnar geti aldrei bundið hendur stjórnenda Evrópufélagsins og er það því eingöngu ráðgefandi .
Um 16. gr.
Eins og rakið er í athugasemdum við 13. gr. gilda ákvæði þessarar greinar , sem svarar til III. hluta viðauka við tilskipunina , einungis í afmörkuðum tilvikum , og því aðeins að ekki hafi verið samið um annað fyrirkomulag á þátttöku starfsmanna .
Eins og fram kemur í k-lið 3. gr. er þátttökuréttur annaðhvort fólginn í því að fulltrúar starfsmanna kjósi eða tilnefni einn eða fleiri fulltrúa til setu í stjórnarstofnunum Evrópufélagsins eða að 01/02/10 starfsmanna geti hafnað setu eins eða fleiri fulltrúa sem kjörnir hafa verið af hluthöfum .
Í 3. mgr. er gert ráð fyrir að fulltrúanefnd starfsmanna ákveði skiptingu sæta í stjórnarstofnanir Evrópufélagsins meðal fulltrúa starfsmanna í einstökum aðildarríkjum .
Gert er ráð fyrir þeirri meginreglu að sæti í stjórn og eftirlitsstjórn gangi til þeirra aðildarríkja þar sem starfsmenn eru flestir og að sæti skiptist samkvæmt hlutfallsreglu .
Í þeim tilvikum þegar slík hlutfallsskipting leiðir til þess að starfsmenn í einstökum aðildarríkjum fá engan fulltrúa skal fulltrúanefndin leitast við að jafna skiptingu sæta og njóta starfsmenn í því aðildarríki þar sem skrifstofa Evrópufélagsins er þá forgangs fram yfir aðra starfsmenn sem ekki hafa fengið úthlutað sæti samkvæmt hlutfallsreglu .
Hafa verður í huga að sjaldan verður um mikinn fjölda sæta að ræða en gert er ráð fyrir því í frumvarpinu að hlutfallsregla ráði ávallt fyrstu sætum sem koma til úthlutunar samkvæmt þessari grein .
Ekki þykir þörf á að setja ítarlega reglu um aðferðir í þeim tilvikum þegar þátttökuréttur starfsmanna felst í því að mæla með eða gegn tilnefningu fulltrúa í stjórnarstofnanir Evrópufélagsins .
Nægilegt þykir að fela fulltrúanefnd starfsmanna að setja reglur þar að lútandi .
Í þriðja viðauka tilskipunar nr. 2001/86/EB er ekki kveðið á um hvernig standa skuli að kjöri eða tilnefningu fulltrúa starfsmanna frá einstökum aðildarríkjum í stjórnarstofnanir Evrópufélagsins .
Í frumvarpinu er valin sú leið að beita sömu aðferð og gert er við tilnefningu fulltrúa í sérstöku samninganefndina og fulltrúaráð starfsmanna , sbr. 6. gr.
Hvað varðar fulltrúa frá öðrum aðildarríkjum er meginreglan sú að löggjöf viðkomandi aðildarríkis ráði , en þegar löggjöf til innleiðingar á tilskipuninni kveður ekki sérstaklega á um val fulltrúa skuli þetta vald falið fulltrúanefnd starfsmanna Evrópufélagsins .
Í lokamálsgreininni er tekinn af vafi um að fulltrúar , sem ákvæði greinarinnar eiga við um , skuli hafa sömu stöðu og réttindi og aðrir stjórnarmenn .
Um IV. kafla .
Í lokakafla frumvarpsins er að finna ýmis almenn ákvæði sem gilda hvort sem samningur hefur náðst um aðild starfsmanna , sbr. 11. gr. , eða beitt er ákvæðum III. kafla .
Um 17. gr.
Í greininni er að finna almenna reglu um samskipti Evrópufélags og fulltrúa starfsmanna , í samræmi við 9. gr. tilskipunar nr. 2001/86/EB .
Hún þarfnast ekki sérstakra skýringa .
Um 18. gr.
Í greininni er mælt fyrir um á hvern hátt fulltrúum starfsmanna sem annast samskipti við stofnanir Evrópufélags skuli veitt vernd gegn uppsögn og kjaraskerðingu , sbr. 10. gr. tilskipunar nr. 2001/86/EB .
Greinin er að mestu efnislega samhljóða 31. gr. laga um evrópsk samstarfsráð í fyrirtækjum , nr. 61/1999 , og þarfnast hún ekki sérstakra skýringa .
Um 19. gr.
Ákvæði frumvarpsins og tilskipunar nr. 2001/86/EB gera ráð fyrir að fulltrúum starfsmanna séu veittar margháttaðar upplýsingar sem leynt eiga að fara , svo sem um áform er varða samruna fyrirtækja , nýja framleiðslutækni o.s.frv.
Í greininni er gert ráð fyrir því , í samræmi við 1. mgr. 8. gr. tilskipunarinnar , að þátttökufélögum og stofnunum Evrópufélags sé heimilt að binda upplýsingar trúnaði .
Sambærileg ákvæði er meðal annars að finna í 29. gr. laga um evrópsk samstarfsráð í fyrirtækjum , nr. 61/1999 , og 10. gr. laga um hópuppsagnir , nr. 63/2000 .
Þagnarskylda verður aðeins ákveðin í einstökum tilvikum og heimilar þessi grein frumvarpsins ekki að fulltrúar starfsmanna undirgangist almenna þagnarskyldu er varðar þær upplýsingar sem þeir fá í störfum sínum .
Ágreiningur um hvort heimilt sé að binda tilteknar upplýsingar þagnarskyldu verður borinn undir almenna dómstóla , sbr. 23. gr.
Um 20. gr.
Í greininni er fjallað um heimild stofnana Evrópufélags eða þátttökufélaga til að undanskilja upplýsingar sem eru þess eðlis að þær geti haft mjög skaðleg áhrif , í samræmi við 2. mgr. 8. gr. tilskipunar nr. 2001/86/EB .
Heimildina verður að skýra fremur þröngt , meðal annars með vísan til þess að skv. 19. gr. er gert ráð fyrir að heimilt sé að binda upplýsingar trúnaði .
Sambærilegt ákvæði er að finna í 30. gr. laga um evrópsk samstarfsráð í fyrirtækjum .
Heimilt er að bera ágreining um lögmæti ákvörðunar samkvæmt þessari grein undir almenna dómstóla , sbr. 23. gr.
Einnig getur varðað sektum að undanskilja upplýsingar sem skylt var að láta af hendi , sbr. 22. gr.
130. löggjafarþing 2003-2004 .
Þskj. 635 - 447. mál .
Frumvarp til laga um eftirlaun forseta Íslands , ráðherra , alþingismanna og hæstaréttardómara .
Flm. : Halldór Blöndal , Guðmundur Árni Stefánsson , Jónína Bjartmarz , Þuríður Backman , Sigurjón Þórðarson .
I. KAFLI
Eftirlaunaréttur , lífeyrisiðgjald og greiðsla eftirlauna .
1. gr.
Forseti Íslands , ráðherrar , alþingismenn og hæstaréttardómarar eiga rétt til eftirlauna úr ríkissjóði þegar þeir láta af störfum samkvæmt nánari ákvæðum í lögum þessum .
Þeir skulu meðan þeir gegna störfum greiða í A-deild Lífeyrissjóðs starfsmanna ríkisins iðgjald sem nemi 5% af heildarlaunum eins og þau eru á hverjum tíma .
Skal upphæðin dragast frá launum mánaðarlega og greiðast sjóðnum ásamt mótframlagi úr ríkissjóði sem sé jafnhátt hlutfall og fyrir almenna sjóðfélaga , sbr. 13. gr. laga um sjóðinn .
Iðgjaldagreiðslur skv. 1. mgr. skapa rétt til lífeyris úr A-deild Lífeyrissjóðs starfsmanna ríkisins samkvæmt reglum um hana .
Ellilífeyrir , makalífeyrir og örorkulífeyrir úr A-deild , sem byggist á þeim iðgjaldagreiðslum , kemur til frádráttar greiðslum ríkissjóðs samkvæmt lögum þessum .
II. KAFLI
Forseti Íslands .
2. gr.
Fyrrverandi forseti Íslands á rétt á eftirlaunum að liðnum þeim sex mánuðum sem hann nýtur biðlauna , sbr. 4. gr. laga nr. 10/1990 .
Eftirlaunin nema 60% af launum forseta Íslands eins og þau eru ákveðin af Kjaradómi hverju sinni .
Ef forseti hefur gegnt embættinu lengur en eitt kjörtímabil eru eftirlaunin 70% , en 80% hafi hann gegnt embættinu lengur en tvö kjörtímabil .
3. gr.
Nú andast forseti og skal þá greiða eftirlifandi maka hans full laun í sex mánuði .
Að þeim tíma liðnum skal greiða makanum helming þeirra eftirlauna sem hinn látni forseti hefði átt rétt á .
Um rétt maka forseta er látið hefur af störfum fer eftir 16. gr. , sbr. 2. mgr. 1. gr.
Prentað upp .
III. KAFLI
Ráðherrar .
4. gr.
Fyrrverandi ráðherra á rétt á eftirlaunum úr ríkissjóði þegar svo stendur á að : 1 .
Hann er 65 ára eða eldri .
2 .
Hann lætur af ráðherrastörfum og er fullra 60 ára að aldri .
3 .
Hann hefur gegnt ráðherrastörfum í sex ár samtals eða lengur og lækkar þá aldursmark skv. l. tölul. um fimm ár og síðan til viðbótar um þann tíma sem hann er í embætti umfram sex ár .
Aldursmarkið getur þó ekki lækkað um meira en tíu ár samkvæmt þessum tölulið .
5. gr.
Eftirlaunahlutfall fyrrverandi ráðherra er 6% fyrir hvert ár í embætti og samsvarandi fyrir hluta úr ári .
Eftirlaunin fylgja ráðherralaunum eins og þau eru á hverjum tíma og eru sá hundraðshluti þeirra sem eftirlaunaréttur skv. 1. mgr. segir til um .
Eftirlaunaréttur samkvæmt þessari grein verður þó aldrei meiri en 70% .
6. gr.
Fyrrverandi forsætisráðherra , sem hefur gegnt embætti í a.m.k. eitt ár , á rétt til eftirlauna samkvæmt lögum þessum með sama hlutfalli eftirlauna og forseti Íslands , sbr. 2. gr.
Kjörtímabil samkvæmt þessari grein skal talið vera hver fjögur ár samtals í embætti .
Sé embættistími ekki samfelldur má miða við samanlagðan tíma í árum talið og deila í hann með fjórum .
Hafi fyrrverandi forsætisráðherra einnig gegnt ráðherrastörfum í ráðuneyti annarra má telja þriðjung þess embættistíma með til réttinda samkvæmt þessari grein .
Eftirlaunin fylgja heildarlaunum forsætisráðherra eins og þau eru á hverjum tíma , þ.e. ráðherralaunum og þingfararkaupi , og eru sá hundraðshluti þeirra sem eftirlaunaréttur skv. 1. mgr. segir til um .
Ákvæði 4. gr. gilda um rétt fyrrverandi forsætisráðherra samkvæmt þessari grein .
Réttur eftir þessari grein kemur þá í stað annarra réttinda skv. III. og IV. kafla .
7. gr.
Fyrrverandi ráðherra , sem jafnframt hefur gegnt þingstörfum og uppfyllir skilyrði 4. gr. til að fá eftirlaun fyrir ráðherrastörf , öðlast , þrátt fyrir ákvæði 8. gr. , jafnframt rétt til eftirlauna fyrir þingmennsku sína .
IV. KAFLI Alþingismenn .
8. gr.
Fyrrverandi alþingismaður á rétt á eftirlaunum úr ríkissjóði þegar svo stendur á að : 1 .
Hann er 65 ára eða eldri .
2 .
Hann lætur af þingmennsku og er fullra 60 ára að aldri .
3 .
Hann hefur átt sæti á Alþingi í samtals 16 ár eða lengur og lækkar þá aldursmark skv. l. tölul. um fimm ár og síðan til viðbótar um sem svarar helmingi þingsetutíma hans sem er umfram 16 ár .
Aldursmarkið getur þó ekki lækkað um meira en tíu ár samkvæmt þessum tölulið .
9. gr.
Eftirlaunahlutfall fyrrverandi alþingismanns er 3% fyrir hvert heilt ár þingsetu og samsvarandi fyrir hluta úr ári .
Eftirlaunin fylgja þingfararkaupi eins og það er á hverjum tíma og eru sá hundraðshluti þess sem eftirlaunarétturinn skv. 1. mgr. segir til um .
Eftirlaunaréttur verður aldrei meiri en 70% .
Álagsgreiðslur skv. 3. gr. laga um þingfararkaup alþingismanna og þingfararkostnað mynda viðbótarrétt til eftirlauna samkvæmt hlutfalli sínu fyrir þann tíma sem þær eru greiddar .
10. gr.
Ljúki þingsetu fyrir 40 ára aldur eða standi hún skemur en þrjú ár fellur niður réttur til greiðslna úr ríkissjóði samkvæmt þessum lögum .
Veita þá iðgjaldagreiðslur skv. 1. gr. almennan rétt í A-deild Lífeyrissjóðs starfsmanna ríkisins samkvæmt lögum um sjóðinn .
11. gr.
Forseti Alþingis öðlast sama rétt til eftirlaunagreiðslna og ráðherra fyrir þann tíma sem hann gegnir forsetaembættinu .
12. gr.
Ráðherra , sem er ekki jafnframt alþingismaður , öðlast , auk réttinda skv. III. kafla , sama rétt til eftirlauna og alþingismenn fyrir þann tíma sem hann gegnir ráðherrastörfum .
13. gr.
Fyrrverandi alþingismaður , sem jafnframt hefur gegnt ráðherrastörfum og uppfyllir skilyrði 8. gr. til að fá eftirlaun fyrir þingmennsku , öðlast einnig , þrátt fyrir ákvæði 4. gr. , rétt til eftirlauna fyrir ráðherrastörf sín .
14. gr.
Með « alþingismaður » er í lögum þessum átt við þann sem hefur tekið fast sæti á Alþingi .
Varaþingmaður greiðir af þingfararkaupi sínu til A-deildar Lífeyrissjóðs starfsmanna ríkisins og á rétt til lífeyris úr þeim sjóði eftir almennum reglum hans í samræmi við iðgjaldagreiðslur sínar .
Þegar réttindi alþingismanna samkvæmt lögum þessum eru reiknuð út er talinn með sá tími þegar þeir sátu á Alþingi sem varaþingmenn .
V. KAFLI Hæstaréttardómarar .
15. gr.
Fyrrverandi hæstaréttardómari á rétt á eftirlaunum úr ríkissjóði þegar svo stendur á að : 1 .
Hann er 65 ára eða eldri .
2 .
Hann hefur gegnt dómarastörfum í Hæstarétti tólf ár eða lengur og lækkar þá aldursmark skv. l. tölul. um fimm ár og síðan til viðbótar sem svarar embættistíma hans sem er umfram tólf ár , þó ekki meira en tíu ár .
Eftirlaunahlutfallið er 6% fyrir hvert ár í embætti og samsvarandi fyrir hluta úr ári .
Eftirlaunin fylgja föstum hæstaréttardómaralaunum eins og þau eru á hverjum tíma og eru sá hundraðshluti þeirra sem eftirlaunarétturinn skv. 2. mgr. segir til um .
Eftirlaunaréttur verður aldrei meiri en 80% .
Réttur til eftirlauna og makalífeyris samkvæmt þessari grein á ekki við um þá dómara sem fá lausn skv. 61. gr. stjórnarskrárinnar .
VI. KAFLI
Maka- og örorkulífeyrir , biðlaun , skerðing greiðslna o.fl.
16. gr.
Nú andast sá sem lög þessi taka til og á þá maki hans rétt á lífeyri úr ríkissjóði er nemur helmingi þeirrar fjárhæðar sem hinn látni hefði haft í eftirlaun , þó að frádregnum greiðslum skv. 2. mgr. 1. gr.
Þegar greiðslum makalífeyris úr A-deild Lífeyrissjóðs starfsmanna ríkisins lýkur eftir reglum hans skerðast makalífeyrisgreiðslur úr ríkissjóði ef makinn hefur aðrar launatekjur og nemur skerðingin þriðjungi þess sem þau laun eru umfram fjárhæð makalífeyrisins .
Nú á sá sem lög þessi taka til rétt til örorkulífeyris skv. 16. gr. laga um Lífeyrissjóð starfsmanna ríkisins og skal honum þá greiddur lífeyrir úr ríkissjóði sem nemur þeim réttindum til eftirlauna , sem hann hefur aflað sér , hlutfallslega eftir orkutapi , þó að frádregnum greiðslum skv. 2. mgr. 1. gr.
17. gr.
Réttindaávinnsla samkvæmt lögum þessum helst meðan biðlaun eru greidd , enda séu þau helmingur fullra launa eða meira og iðgjöld greidd af þeim .
18. gr.
Enginn á rétt til eftirlauna samkvæmt lögum þessum meðan hann gegnir starfi sem lögin taka til eða fær biðlaun fyrir það .
Sama gildir þótt eftirlaunin séu greidd samkvæmt eldri lögum , sbr. 1. mgr. 22. gr.
19. gr.
Nú tekur sá sem nýtur eftirlauna samkvæmt lögum þessum við nýju starfi og skerðast þá eftirlaunagreiðslur til hans fram að 65 ára aldri um sem nemur 0,5% af áunnum rétti fyrir hvern mánuð eða brot úr mánuði sem vantar á 65 ára aldur frá því að við starfi er tekið .
Sama skerðing verður á eftirlaunum þess sem er í starfi er hann öðlast rétt til eftirlauna samkvæmt lögum þessum .
Skerðing greiðslna samkvæmt þessari grein fellur þó niður þegar látið er af starfi .
20. gr.
Sá sem hefur öðlast rétt til eftirlauna samkvæmt lögum þessum skal leita eftir útreikningi Lífeyrissjóðs starfsmanna ríkisins á réttindahlutfalli sínu .
Sjóðurinn sendir fjármálaráðuneyti niðurstöðuna .
Verði ágreiningur má skjóta honum til þriggja manna nefndar .
Forseti Alþingis , fjármálaráðherra og forseti Hæstaréttar tilnefna einn mann hver í nefndina .
Fjármálaráðherra setur nánari reglur um framkvæmd laganna og fyrirkomulag greiðslna úr ríkissjóði og Lífeyrissjóði starfsmanna ríkisins .
VII. KAFLI
Gildistaka , brottfall laga , lagaskil o.fl.
21. gr.
Lög þessi öðlast þegar gildi .
Jafnframt falla úr gildi eftirfarandi lög og lagaákvæði : a.
Lög um eftirlaun alþingismanna , nr. 46/1965 , með síðari breytingum .
b.
Lög um eftirlaun ráðherra , nr. 47/1965 , með síðari breytingum .
c. 5. og 6. gr. laga um laun forseta Íslands , nr. 10/1990 .
d. 9. og 10. mgr. 24. gr. laga nr. 1/1997 , um Lífeyrissjóð starfsmanna ríkisins .
e.
Lög nr. 92/1955 , um laun starfsmanna ríkisins .
22. gr.
Lög þessi taka til þeirra er rétt eiga í alþingismanna- og ráðherradeild Lífeyrissjóðs starfsmanna ríkisins og eigi hafa þegar hafið töku lífeyris við gildistöku laganna .
Nú hefur maður þegar öðlast betri rétt samkvæmt eldri lögum og getur hann þá tekið eftirlaun eða makalífeyri samkvæmt þeim .
Eldri lög geta þó eigi gilt um þá alþingismenn sem voru kosnir til Alþingis í fyrsta sinn 10. maí 2003 .
Eftirlaun alþingismanna og ráðherra , sem ákvörðuð hafa verið samkvæmt eldri lögum eða verða ákvörðuð síðar samkvæmt þeim lögum , skulu greidd úr ríkissjóði frá gildistöku þessara laga .
Sama gildir um makalífeyri , örorkulífeyri og barnalífeyri sem byggður er á eldri lögum .
Eignir alþingismanna- og ráðherradeildar í Lífeyrissjóði starfsmanna ríkisins renna í ríkissjóð .
Hæstaréttardómurum , sem eiga aðild að B-deild Lífeyrissjóðs starfsmanna ríkisins við gildistöku laga þessara , er heimilt , þrátt fyrir ákvæði 1. mgr. 1. gr. , að greiða iðgjald til þeirrar deildar meðan þeir eru í starfi , enda fer þá um réttindi þeirra , maka þeirra og barna samkvæmt reglum deildarinnar .
23. gr.
Breyting á lögum nr. 88/1995 , um þingfararkaup alþingismanna og þingfararkostnað , með síðari breytingum .
Eftirfarandi breytingar verða á lögum nr. 88/1995 , um þingfararkaup alþingismanna og þingfararkostnað , með síðari breytingum : a. 3. gr. laganna orðast svo : Varaforsetar Alþingis fá greitt 20% álag á þingfararkaup .
Þeir alþingismenn , sem eru formenn stjórnmálaflokka , sem hlotið hafa a.m.k. þrjá þingmenn kjörna , og eru ekki jafnframt ráðherrar , fá greitt 50% álag á þingfararkaup .
Formenn þingnefnda , sbr. 13. gr. þingskapa , og formenn þingflokka fá greitt 20% álag á þingfararkaup .
Enn fremur er heimilt að greiða formanni sérnefndar , sbr. 32. gr. þingskapa , svo og varaformanni fastanefndar , sambærilegt álag eða hluta þess ef sérstök ástæða er til .
Enginn getur fengið nema eina álagsgreiðslu samkvæmt þessari málsgrein .
b. 5. gr. laganna orðast svo : Ráðherra á rétt til greiðslna samkvæmt lögum þessum nema skv. 7. gr. og 1. mgr. 9. gr.
Ráðherra á rétt á biðlaunum úr ríkissjóði er hann lætur af embætti .
Biðlaun jafnhá ráðherralaunum eru þá greidd í þrjá mánuði .
Eftir ráðherrastörf í samfellt eitt ár eða lengur eru greidd biðlaun í sex mánuði .
Ákvæði 2. mgr. 13. gr. gilda um biðlauna greiðslur samkvæmt þessari grein .
Greinargerð .
Með frumvarpi þessu er steypt saman í einn bálk lagaákvæðum um eftirlaun æðstu handhafa þriggja þátta ríkisvaldsins , framkvæmdarvalds , löggjafarvalds og dómsvalds .
Jafnframt er gerð sú grundvallarbreyting að eftirlaunagreiðslur fyrir þessi æðstu störf í þjóðfélaginu komi beint úr ríkissjóði í stað Lífeyrissjóðs starfsmanna ríkisins eins og verið hefur .
Samhliða eru svo gerðar nokkrar lagfæringar og sett nýmæli um þessi réttindi , auk þess sem iðgjaldahlutfallið er hækkað .
Um eftirlaun forseta Íslands eru ákvæði í lögum frá 1990 , lögum um laun forseta Íslands .
Sérstök lög gilda nú um eftirlaun alþingismanna og ráðherra , að stofni til frá 1965 , en þeim var breytt allnokkuð 1982 .
Engin sérstök lagaákvæði eru um eftirlaun hæstaréttardómara , en þó er að þeim vikið í 31. gr. dómstólalaga , nr. 15/1998 .
Þegar gerðar voru breytingar á lífeyriskerfi opinberra starfsmanna með lögum nr. 141/ 1996 ( endurútgefin sem lög nr. 1/1997 ) komu fram hugmyndir um að breyta ætti jafnframt lífeyrisréttindum alþingismanna og ráðherra .
Töldu þá margir að rétt væri að gera samsvarandi breytingar á eftirlaunarétti alþingismanna og ráðherra og er að finna í nýrri A-deild Lífeyrissjóðs starfsmanna ríkisins .
Ljóst er að alþingismanna- og ráðherradeildir innan Lífeyrissjóðs starfsmanna ríkisins standa ekki undir þeim skuldbindingum sem þær bera með núverandi iðgjaldafyrirkomulagi .
Virðist ekki gerlegt að gera þar breytingu á nema með miklu framlagi ríkissjóðs og stórhækkuðu iðgjaldahlutfalli .
Raunar er vafasamt að tala um « deildirnar » sem sérstaka lífeyris- eða eftirlaunasjóði heldur er hér í raun og veru um hreint gegnumstreymi úr ríkissjóði að ræða .
Því hefur það sjónarmið verið lagt til grundvallar í frumvarpi þessu að falla frá sjóðmyndun um eftirlaunaskuldbindingar fyrir alþingismenn og ráðherra , svo og aðra sem lög þessi taka til , en taka þess í stað upp gegnumstreymiskerfi .
Slíkt kerfi gildir nú um forseta Íslands og einnig hæstaréttardómara .
Því þykir fara vel á því að fella saman í einn lagabálk eftirlaunakerfi fyrir þessa æðstu handhafa ríkisvalds , forseta , ráðherra , alþingismenn og hæstaréttardómara .
Breytingin byggist á því að árlegar greiðslur eftirlauna komi úr ríkissjóði í stað Lífeyrissjóðs starfsmanna ríkisins .
Eftirlaunadeildir alþingismanna og ráðherra innan LSR verði lagðar niður og árlegar greiðslur til fyrrverandi alþingismanna og ráðherra , sem komið hafa úr þeim sjóði , færðar yfir á ríkissjóð .
Forseti Íslands , ráðherra , alþingismenn og hæstaréttardómarar greiði af launum sínum eins og aðrir launþegar í A-deild Lífeyrissjóð starfsmanna ríkisins og myndi þar almennan lífeyrisrétt samkvæmt lögum um sjóðinn og koma greiðslur samkvæmt þeim lögum til frádráttar greiðslum ríkissjóðs .
Í ljósi þess að réttur samkvæmt frumvarpinu til lífeyrisgreiðslna er nokkru betri en almennt tíðkast er iðgjaldahlutfallið hækkað frá því sem nú er , úr 4% af föstum launum í 5% af heildarlaunum .
Samhliða þessari skipulagsbreytingu á greiðslu eftirlauna eru gerðar nokkrar lagfæringar á eftirlaunaréttindum , m.a. til einföldunar .
Slíkar efnisbreytingar er þessar helstar : a.
Réttindaávinnsla alþingismanna verður jöfn á hverju þingári , 3% , en ekki breytileg frá 1,7% upp í 5% eins og nú er .
Hámark , 70% , er óbreytt .
b.
Réttindaávinnsla ráðherra er óbreytt , 6% á hverju ári í embætti , en hámark er fært til samræmis við rétt þingmanna , þ.e. í 70% , í stað 50% eins og nú er .
c.
Almennur lífeyrisaldur fyrir alþingismenn , ráðherra og hæstaréttardómara er óbreyttur , 65 ár .
Sérregla hefur gilt um alþingismenn sem eru að hætta á þingi , þ.e. 61 árs aldur .
Það aldursmark er lækkað um eitt ár og látið gilda líka um ráðherra sem þá láta af störfum .
d.
Hin svokallaða « 95-ára-regla » fyrir alþingismenn er afnumin enda hefur hún lítið gildi eftir þær breytingar sem frumvarpið kveður á um .
e.
Myndaður er sérstakur réttur fyrir alþingismenn og ráðherra , sem gegnt hafa forustuhlutverki í stjórnmálum um langan tíma , til að hverfa af vettvangi þjóðmála og fara á eftirlaun fyrr en annars er heimilt í stað þess að leita sér starfs á vinnumarkaði .
Eru mörkin sett við alþingismenn sem setið hafa 16 ár hið minnsta á Alþingi og ráðherra sem gegnt hafa embætti í a.m.k. sex ár .
Ljóst er að um tiltölulega fáa einstaklinga er að ræða miðað við þann fjölda sem nýtur lífeyrisgreiðslna .
Jafnframt eru sett ákvæði sem skerða þessar greiðslur fram að 65 ára aldri ef sá sem þeirra nýtur tekur við öðru starfi .
Er m.a. haft í huga að þessi skipan mála geti auðveldað eðlilega endurnýjun í stjórnmálum og dregið úr þeirri tilhneigingu að fyrrverandi forustumenn á þeim vettvangi sæki í embætti í stjórnkerfinu til þess að ljúka starfsferli á viðunandi hátt .
f.
Sett eru sérákvæði um eftirlaun forsætisráðherra .
Réttindaávinnsla og hlutfall verður hið sama og hjá forseta Íslands en fyrirkomulag eftirlaunaréttarins verður að öðru leyti svipað og hjá öðrum ráðherrum .
g .
Í frumvarpinu eru gerðar breytingar á lögum um þingfararkaup og þingfararkostnað , nr. 88/1995 , í því skyni að jafna aðstöðu formanna stjórnmálaflokkanna þannig að þeir formenn , sem ekki eru jafnframt ráðherrar , hafi álag á þingfararkaup , 50% .
Ráðherralaun , sem leggjast við þingfararkaup , eru tæp 80% af þingfararkaupinu .
Formenn þingflokka , varaforsetar Alþingis og formenn þingnefnda fá nú samkvæmt gildandi lögum 15% álag á þingfararkaupið , en samkvæmt frumvarpinu hækkar það í 20% .
h.
Sett eru almenn ákvæði um eftirlaunarétt hæstaréttardómara .
Þau fela m.a. í sér rétt fyrir dómara , sem gegnt hafa störfum í Hæstarétti í a.m.k. tólf ár , til að komast á eftirlaun nokkru fyrr en áður hefur verið tíðkað .
Flestir dómarar Hæstaréttar hafa fram að þessu setið í dómnum fram yfir 65 ára aldur og hafa þá fengið lausn frá störfum « án óskar » eins og það er orðað í dómstólalögum og haldið fullum embættislaunum til æviloka samkvæmt túlkun á 61. gr. stjórnarskrárinnar .
Með þessu frumvarpi er ekki hróflað við þeirri framkvæmd heldur tekur það til þeirra dómara sem ekki njóta hennar .
Eftirlaunaréttur þeirra sem lög þessi taka til , forseta Íslands , ráðherra , alþingismanna og hæstaréttardómara , er nú rýmri en almennt tíðkast .
Á það sér þá skýringu að þetta eru æðstu opinber embætti og störf í þjóðfélaginu og vandasöm eftir því .
Forseti Íslands og alþingismenn þiggja umboð sitt til starfa beint frá þjóðinni í almennum kosningum og sækja endurnýjun þess á a.m.k. fjögurra ára fresti .
Sama gildir í raun og veru um ráðherra .
Það er því lýðræðisleg nauðsyn að svo sé búið að þessum embættum og störfum að það hvetji til þátttöku í stjórnmálum og að þeir sem verja meginhluta starfsævi sinnar til stjórnmálastarfa á opinberum vettvangi og gegna þar trúnaðar- og forustustörfum geti dregið sig í hlé og vikið fyrir yngra fólki án þess að hætta fjárhagslegri afkomu sinni .
Það er líka mikilsvert í lýðræðisþjóðfélagi að ungt efnisfólk gefi kost á sér til stjórnmálastarfa og þurfi ekki að tefla hag sínum í tvísýnu með því þótt um tíma bjóðist betur launuð störf á vinnumarkaði .
Á þessum sjónarmiðum er það fyrirkomulag lífeyrisréttinda stjórnmálamanna byggt sem nú er í gildi .
Svo virðist sem starfstími manna í stjórnmálum sé að styttast eftir því sem samfélagið verður opnara og margþættara og fjölmiðlun meiri og skarpari .
Við því er eðlilegt að bregðast , m.a. með því gera þeim sem lengi hafa verið í forustustörfum í stjórnmálum kleift að hverfa af vettvangi með sæmilega örugga afkomu og án þess að þeir þurfi að leita nýrra starfa seint á starfsævinni .
Frumvarp þetta er að nokkru leyti byggt á því fyrirkomulagi sem viðhaft er í nágrannalöndum , þeim ríkjum sem næst okkur standa að stjórnmálahefðum og stjórnskipan .
Á það einkum við um möguleika stjórnmálamanna til að hverfa af þingi eða úr ríkisstjórn eftir langan feril .
Skipan eftirlaunamála stjórnmálamanna er þó mismunandi í þessum löndum .
Í Svíþjóð og Noregi ná þingmenn t.d. fullum réttindum eftir tólf ára þingsetu ( þrjú kjörtímabil ) , ráðherrar eftir sex ár .
Aðallega er þó höfð hliðsjón af því skipulagi sem gildir í Þýskalandi .
Almennt aldursmark eftirlauna þingmanna þar er 65 ár en lækkar um þann tíma sem þingseta er umfram átta ár en verður þó aldrei lægra en 55 ár .
Ráðherrar , sem setið hafa a.m.k. þrjú ár , geta lækkað útgreiðsluár eftirlauna niður í 55 ár .
Samkvæmt upplýsingum ríkisbókhalds og LSR voru eftirlaunagreiðslur til þeirra sem falla undir ákvæði þessa frumvarps um 300 millj. kr. á árinu 2002 .
Skiptust þær þannig að til fyrrverandi forseta og maka forseta voru greiddar 21,6 millj. kr. , til fyrrverandi ráðherra 30 millj. kr. , til fyrrverandi alþingismanna 196 millj. kr. og til fyrrverandi hæstaréttardómara 52,4 millj. kr.
Greiðslum til fyrrverandi ráðherra og alþingismanna úr LSR var mætt með jafnháu framlagi úr ríkissjóði en iðgjöld voru notuð til eignamyndunar .
Ljóst er því að engin breyting verður á greiðslum úr ríkissjóði við þá breytingu sem frumvarpið felur í sér .
Framlag ríkissjóðs til LSR lækkar sem nemur þeim greiðslum sem nú munu falla beint á ríkissjóð .
Breytingar sem í frumvarpinu felast munu því koma fram á löngum tíma .
Athugasemdir við einstakar greinar frumvarpsins .
Um 1. gr.
Eins og fram kemur í almennum inngangi greinargerðarinnar verða « deildir » fyrir alþingismenn og ráðherra í Lífeyrissjóði starfsmanna ríkisins lagðar niður með frumvarpi þessu en eftirlaunagreiðslur til þeirra , auk forseta Íslands og hæstaréttardómara , framvegis greiddar beint úr ríkissjóði .
Eðlilegt þykir að þeir sem njóta réttar samkvæmt lögum þessum greiði hærra iðgjald til lífeyrissjóðsins en aðrir launþegar því að réttur þeirra er betri .
Er iðgjaldahlutfallið ákveðið 5% en meginregla í LSR er 4% .
Mótframlag ríkissjóðs er hins vegar hið sama og gildir almennt um A-deild LSR , nú 11,5% .
Með iðgjaldagreiðslum þessum stofnast réttindi í A-deildinni og þegar til lífeyrisgreiðslna kemur koma þær greiðslur til frádráttar eftirlaunum úr ríkissjóði .
Þar sem iðgjald launþega ( sjóðfélaga ) verður hærra en ákveðið er í 2. mgr. 13. gr. laga um LSR , þ.e. 5% í stað hins almenna iðgjalds sem er 4% , þyrfti að breyta samþykktum A-deildar LSR , sbr. heimild til þess í 6. mgr. 13. gr. laga um sjóðinn , svo að viðbótariðgjaldið nýtist til ávinnslu réttinda samkvæmt reglum sjóðsins .
Iðgjöld eru miðuð við heildarlaun eins og meginregla er í A-deild LSR .
Það felur í sér einingar og álag á föst laun og aðrar greiðslur , sem teljast til launa , verða stofn iðgjaldagreiðslu .
Iðgjaldagreiðslur ríkissjóðs ( mótframlag ) til LSR samkvæmt þessu frumvarpi verða nokkru hærri en er í lögum um eftirlaun ráðherra og alþingismanna , þ.e. 11,5% ( eins og þær eru nú ) í stað 6% .
Ekki verður þó raunbreyting því að ríkið hefur , a.m.k. fyrir alþingismenn og ráðherra , greitt sama mótframlag til LSR fyrir B-deildarmenn og þá sem eru í A-deild , þ.e. 11,5% .
Forseti Íslands hefur ekki greitt í lífeyrissjóð , og ekki hefur verið greitt mótframlag fyrir hann , en breyting verður þar á samkvæmt frumvarpinu .
Sú skipan kemst þó ekki á fyrr en með nýju kjörtímabili forseta , sbr. 2. mgr. 9. gr. stjórnarskrár .
Hæstaréttardómarar , sem nú eru í embætti , greiða ýmist í A- eða B-deild LSR .
Í 3. mgr. 22. gr. frumvarpsins er ákvæði um að þeir dómarar sem nú greiða í B-deild LSR geti greitt iðgjald þangað áfram meðan þeir eru í starfi .
Eins og getið er um í almennum inngangi greinargerðarinnar skapa iðgjaldagreiðslur samkvæmt frumvarpi þessu almennan rétt í A-deild LSR , þ.e. til ellilífeyris , makalífeyris og örorkulífeyris .
Það er meginstefna frumvarpsins að tryggja æðstu handhöfum hinna þriggja greina ríkisvaldsins viss lágmarksréttindi til eftirlauna en sú trygging kemur aðeins til viðbótar þeim réttindum sem ávinnast með iðgjaldagreiðslum samkvæmt frumvarpinu .
Því gildir sú regla , eins og kveðið er á um í síðari málslið 2. mgr. greinarinnar , að lífeyrir úr A-deild LSR kemur til frádráttar þeim greiðslum sem ella falla á ríkissjóð .
Það eru þó aðeins þær greiðslur úr A-deild sem byggjast á iðgjaldagreiðslu og réttindaávinnslu samkvæmt ákvæðum frumvarpsins sem koma til frádráttar en ekki aðrar lífeyrisgreiðslur sem menn kunna að eiga rétt á úr A-deildinni fyrir önnur störf .
Um 2. gr.
Greinin er efnislega samhljóða 1. og 2. mgr. 5. gr. laga um laun forseta Íslands , nr. 10/ 1990 , með smávægilegum orðalagsbreytingum , en í gildistökuákvæði þessa frumvarps er jafnframt lagt til að sú grein þeirra laga falli brott .
Í 3. mgr. 5. gr. gildandi laga um laun forseta Íslands er ákvæði um skerðingu eftirlaunagreiðslna ef fyrrverandi forseti tekur við annarri stöðu í þjónustu ríkisins .
Ekki hefur reynt á þetta ákvæði enn og þykir raunar ósennilegt að svo verði .
Í því falli ættu þá við ákvæði 19. gr. frumvarpsins sem skerða eftirlaunagreiðslur við vissar aðstæður .
Rétt er að vekja athygli á að eftirlaunaréttur fyrrverandi forseta Íslands og maka fyrrverandi forseta er talsvert hagstæðari eftir breytingar sem urðu á skattameðferð launa hans og nýrri launaákvörðun Kjaradóms fyrir forseta í framhaldi af því , sbr. lög nr. 84/2000 , um afnám lagaákvæða um skattfrelsi forseta Íslands .
Miðast eftirlaun nú við talsvert hærri laun en áður var .
Um 3. gr.
1. mgr. greinarinnar er efnislega samhljóða 1. mgr. 6. gr. laga nr. 10/1990 , um laun forseta Íslands , með þeirri breytingu þó að hún á aðeins við um maka forseta sem er í starfi er hann fellur frá .
Um rétt maka fyrrverandi forseta , sem fær eftirlaun samkvæmt þessum lögum , er fjallað í 2. mgr. greinarinnar .
Rétturinn fer þá eftir almennu ákvæði í 16. gr. , sbr. 2. mgr. 1. gr. , þ.e. makinn fær helming eftirlauna , að frádregnum makalífeyri úr A-deild LSR meðan hann er greiddur .
Það er ekki efnisbreyting frá gildandi ákvæðum .
Í greininni er sérákvæði um þann rétt maka forseta Íslands sem fellur frá í starfi að njóta óskertra launa hans í sex mánuði , og er það óbreytt frá gildandi lögum .
Ákvæði 2. mgr. 6. gr. laga um laun forseta Íslands , sem fjallar um skerðingu greiðslna til maka fyrrverandi forseta ef hann tekur við nýju starfi , er fellt brott og eiga þá ákvæði 18. og 19. gr. frumvarpsins við ef svo er .
Um 4. gr.
Eftir gildandi lögum ( 2. og 3. gr. laga nr. 47/1965 ) eiga ráðherrar fyrst rétt til eftirlauna er þeir verða 65 ára , enda hafi þeir gegnt embætti í a.m.k. eitt ár .
Samkvæmt frumvarpinu er réttur fyrrverandi ráðherra til eftirlauna rýmkaður nokkuð .
Sem fyrr er haldið því almenna skilyrði að fyrrverandi ráðherra verði að vera 65 ára þegar hann tekur eftirlaun , sbr. 1. tölul. greinarinnar .
Í 2. tölul. er þetta aldursmark hins vegar lækkað fyrir þá sem hverfa beint úr ráðherraembætti af vettvangi stjórnmála .
Er það til samræmis við þá reglu sem gildir um alþingismenn , sbr. 8. gr.
Loks er í 3. tölul. sérstakt ákvæði um þá fyrrverandi ráðherra sem hafa gegnt embætti í hálft annað kjörtímabil eða samtals í sex ár .
Er það í samræmi við þá meginstefnu frumvarpsins að gera forustumönnum í þjóðmálum , eins og ráðherrar eru tvímælalaust , kleift að hverfa úr stjórnmálum eftir langan feril í forustusveit og stuðla þannig að eðlilegri endurnýjun .
Hér er , eðli máls samkvæmt , aðeins um fáa forustumenn að tefla .
Með ákvæðinu er opnuð leið fyrir slíka menn til að hætta stjórnmálaþátttöku nokkru fyrr en nú er , að lágmarki 55 ára , hafi þeir gegnt ráðherrastörfum í a.m.k. ellefu ár .
Ráðherra sem gegnt hefur embætti í átta ár á þá slíkan rétt við 58 ára aldur .
Þess er jafnframt að geta að fullum réttindum til eftirlauna nær ráðherra á tólfta embættisári samkvæmt frumvarpinu .
Þegar réttur skv. 3. tölul. stofnast , þ.e. eftir sex ár í ráðherraembætti , verður hann að lágmarki fimm ár og aldursmarkið 60 ár .
Með hliðsjón af 2. tölul. greinarinnar , þ.e. því ákvæði að ráðherra , sem lætur af embætti og er fullra 60 ára að aldri , á rétt til eftirlauna samkvæmt frumvarpinu , nýtist réttur eftir 3. tölul. einvörðungu ráðherra , sem vill hverfa beint úr embætti og taka eftirlaun fyrir sextugsaldur , hafi hann setið í embætti meira en sex ár .
Réttindi skv. 3. tölul. eru ekki háð því að fyrrverandi ráðherra hverfi beint úr ráðherrastól á eftirlaun ( eða biðlaun og eftirlaun ) eins og skv. 2. tölul.
Þannig getur fyrrverandi ráðherra , sem gegnt hefur embætti samtals í sex ár , t.d. átt sæti á Alþingi nokkurn tíma eftir að ráðherradómi hans lýkur þar til réttur hans til eftirlauna samkvæmt þessum tölulið verður virkur eða hann kýs að nýta sér þennan rétt .
Um 5. gr.
Í greininni eru almenn ákvæði um réttindaávinnslu ráðherra .
Er hún hin sama og í gildandi lögum , þ.e. 6% fyrir hvert ár í embætti og samsvarandi fyrir hluta úr ári .
Í gildandi lögum eru hins vegar tvenns konar skilyrði og er þeim báðum breytt í frumvarpinu .
Hið fyrra er að ráðherra þarf nú að hafa setið í eitt ár í embætti til þess að öðlast rétt til eftirlauna , en það ákvæði þykir óeðlilegt .
Hið síðara er að nú er hámark eftirlauna 50% , þ.e. annað og talsvert lægra en fyrir önnur störf .
Þykir því eðlilegra að hámarkið verði hið sama og fyrir þingsetu , þ.e. 70% .
Núverandi hámarki ná ráðherrar eftir átta ára embættistíma ( sé biðlaunatími talinn með ) , en samkvæmt frumvarpinu yrði það rúm ellefu ár , þ.e. nærri því þrjú kjörtímabil .
Þess eru ýmis dæmi að ráðherrar greiði í lífeyrissjóð , jafnvel um árabil , samkvæmt núgildandi lögum án þess að auka réttindi sín .
Þess er rétt að geta að ráðherralaun eru talsvert lægri en þingfararkaup og eru aðeins um 45% af heildarlaunum ráðherra , en hann nýtur í starfi sínu jafnframt þingfararkaups .
Óbreytt er frá gildandi lögum að eftirlaunaréttur verður ekki virkur fyrr en að loknum þeim tíma sem fyrrverandi ráðherra nýtur biðlauna , nú skv. 29. gr. laga nr. 92/1955 , um laun starfsmanna ríkisins , eða þingfararkaups og biðlauna fyrir þingsetu samkvæmt lögum um þingfararkaup og þingfararkostnað , sbr. 18. gr. frumvarpsins .
Fyrrverandi ráðherra sem situr sem þingmaður eftir að hann lætur af ráðherrastörfum á því ekki rétt til eftirlauna fyrr en störfum hans á þingi lýkur .